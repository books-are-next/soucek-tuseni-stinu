<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Proč nepřicházejí?">
    <meta name="apple-mobile-web-app-capable" content="yes">
    <title>Proč nepřicházejí?</title>
    <link rel="stylesheet" href="./style/style.min.css" media="screen" integrity="sha256-RoYVBsJ70MMae6Bu5wi05MLjXqtS2A84YTm/PLudUNM=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./tuseni_stinu_030.html">
    <link rel="next" href="./colophon.html">
    <meta name="nb-order" content="28">
    <link rel="self" href="tuseni_stinu_031.html">
    <meta name="nb-identifier" content="soucek-tuseni-stinu-60db17f">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="4729" data-nb-chars="32962">
    <nav role="doc-toc">
      <ul class="plain section">
        <ul class="plain section">
          <li><a href="tuseni_stinu_005.html">Věnování</a></li>
          <li><a href="tuseni_stinu_006.html">ÚVODEM</a></li>
          <li><a href="tuseni_stinu_007.html">INDICIE</a>
            <ul>
              <li><a href="tuseni_stinu_008.html">Několik nepříjemných skutečností</a></li>
              <li><a href="tuseni_stinu_009.html">Zajímavé nálezy</a></li>
              <li><a href="tuseni_stinu_010.html">Podivné mapy a neznámí kartografové</a></li>
              <li><a href="tuseni_stinu_011.html">Zapomenuté lodě</a></li>
              <li><a href="tuseni_stinu_012.html">Přece jen dalekohledy?</a></li>
              <li><a href="tuseni_stinu_013.html">Dávné Hirošimy</a></li>
            </ul>
          </li>
          <li><a href="tuseni_stinu_014.html">OTŘESENÉ CIVILIZACE</a>
            <ul>
              <li><a href="tuseni_stinu_015.html">Jedno z tajemství pyramid</a></li>
              <li><a href="tuseni_stinu_016.html">Strážci Velikonočního ostrova</a></li>
              <li><a href="tuseni_stinu_017.html">Další otazníky na letové lince</a></li>
              <li><a href="tuseni_stinu_018.html">Kamenná posedlost</a></li>
            </ul>
          </li>
          <li><a href="tuseni_stinu_019.html">CIVILIZACE DELFÍNŮ</a>
            <ul>
              <li><a href="tuseni_stinu_020.html">Delfíni, mému srdci milí…</a></li>
              <li><a href="tuseni_stinu_021.html">Před mnoha tisíci lety</a></li>
              <li><a href="tuseni_stinu_022.html">Na hranicích rozumu</a></li>
              <li><a href="tuseni_stinu_023.html">Malý šrapnel, kroužící vesmírem</a></li>
              <li><a href="tuseni_stinu_024.html">Vesmírný projektil</a></li>
              <li><a href="tuseni_stinu_025.html">Výstražný příklad a jeden z možných příspěvků řešení = Mars</a></li>
            </ul>
          </li>
          <li><a href="tuseni_stinu_026.html">POČÍTÁME VZOREC NEPOZEMŠŤANA</a>
            <ul>
              <li><a href="tuseni_stinu_027.html">Milióny cizích Zemí</a></li>
              <li><a href="tuseni_stinu_028.html">Formy života ve vesmíru</a></li>
              <li><a href="tuseni_stinu_029.html">Jak tedy vykalkulovat nepozemšťana</a></li>
              <li><a href="tuseni_stinu_030.html">Po stopách zelených mužíčků</a></li>
              <li><a href="tuseni_stinu_031.html">Proč nepřicházejí?</a></li>
            </ul>
          </li>
        </ul>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tuseni_stinu_030.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="18"><span class="idea" data-nb-ref-number="1" id="idea1" data-nb-words="2" data-nb-chars="18">Proč nepřicházejí?</span></h1>
        <section>
          <blockquote class="chunk" data-nb-ref-number="2" data-nb-words="63" data-nb-chars="453"><span class="idea" data-nb-ref-number="2" id="idea2" data-nb-words="63" data-nb-chars="453"><p><em>Nepořádky začínají hned kousek od&nbsp;prahu. Asteroidy, jejichž dráhy probíhají mezi Zemí a&nbsp;Marsem, jsou v&nbsp;zuboženém stavu. Ty&nbsp;monumentální hory skal kdysi tonuly ve&nbsp;věčné tmě. Dnes jsou elektricky osvětlené, a&nbsp;nadto je&nbsp;znešvařují iniciály a&nbsp;monogramy namáhavě vytesané ve&nbsp;skále. Planetka Eros, oblíbená hlavně flirtujícími párky, se&nbsp;zachvívá pod ranami nejrůznějších, podomácku školených krasopisců, kteří vytloukají památeční nápisy do&nbsp;skalnatého povrchu.</em></p></span></blockquote>
          <blockquote class="chunk" data-nb-ref-number="3" data-nb-words="29" data-nb-chars="198"><span class="idea" data-nb-ref-number="3" id="idea3" data-nb-words="29" data-nb-chars="198"><p><em>Našlo se&nbsp;také několik prohnaných kazisvětů, kteří si&nbsp;tu&nbsp;zřídili půjčovnu kladiv, dlát, a&nbsp;dokonce i&nbsp;pneumatických vrtaček, takže člověk stěží najde i&nbsp;v&nbsp;nejzapadlejší končině nějakou nedotčenou skálu.</em></p></span></blockquote>
          <blockquote class="chunk" data-nb-ref-number="4" data-nb-words="55" data-nb-chars="380"><span class="idea" data-nb-ref-number="4" id="idea4" data-nb-words="55" data-nb-chars="380"><p><em>Všude straší nápisy jako „Ať dosvědčí asteroid, že&nbsp;chci pro tvou lásku žít“ nebo „Zde pod touto skálou v&nbsp;skrytu milovali jsme se&nbsp;na&nbsp;meteoritu“, pomalované nevkusnými kresbami srdcí, probodených šípem… Za&nbsp;Síriem jsem se&nbsp;pokoušel počítat ohromné reklamní tabule rozvěšené v&nbsp;mezihvězdném prostoru, které pobízely k&nbsp;pití maďarské hořké, galaktušky, staroměsíční a&nbsp;sputnika wyborowego…</em></p></span></blockquote>
          <p class="chunk" data-nb-ref-number="5" data-nb-words="4" data-nb-chars="31"><span class="idea" data-nb-ref-number="5" id="idea5" data-nb-words="4" data-nb-chars="31">STANISŁAW LEM: ZACHRAŇME VESMÍR</span></p>
          <p class="chunk" data-nb-ref-number="6" data-nb-words="58" data-nb-chars="376"><span class="idea" data-nb-ref-number="6" id="idea6" data-nb-words="58" data-nb-chars="376">Povídka, jejíž úryvek jste si&nbsp;právě přečetli, je&nbsp;ovšem kosmickou groteskou, ale i&nbsp;smrtelně vážně míněné vesmírné science fictions jsou celkem jednotný v&nbsp;názoru, že&nbsp;v&nbsp;době několika set či&nbsp;tisíců, v&nbsp;nejhorším případě desítek tisíců let (což znamená v&nbsp;porovnání s&nbsp;vývojem vesmíru a&nbsp;Země pouhý okamžik) bude blízký i&nbsp;vzdálený vesmír čile frekventován kosmickými koráby pozemšťanů.</span></p>
          <p class="chunk" data-nb-ref-number="7" data-nb-words="46" data-nb-chars="348"><span class="idea" data-nb-ref-number="7" id="idea7" data-nb-words="46" data-nb-chars="348">Vzhledem ke&nbsp;zmíněné bezvýznamnosti doby, hodnocené lidskými měřítky, je&nbsp;s&nbsp;podivem, že&nbsp;se&nbsp;některá z&nbsp;vyspělejších nepozemských civilizací, o&nbsp;jejichž pravděpodobné mnohosti jsme se&nbsp;snažili snést co&nbsp;nejstřízlivější argumenty, neobjevila, nenavštívila zjevně a&nbsp;okázale Zemi a&nbsp;neučinila definitivně zbytečnými nekonečné úvahy o&nbsp;postavení lidstva v&nbsp;kosmu.</span></p>
          <p class="chunk" data-nb-ref-number="8" data-nb-words="111" data-nb-chars="761"><span class="idea" data-nb-ref-number="8" id="idea8" data-nb-words="111" data-nb-chars="761">Vždyť např. nelze vyloučit, že&nbsp;za&nbsp;šťastnějších okolností mohly i&nbsp;na naší Zemi inteligentní bytosti, vzešlé z&nbsp;vývoje velmi perspektivních permských krytolebců, vypustit kosmické koráby již před 100 milióny lety, ztracenými&nbsp;– smíme-li to&nbsp;tak formulovat&nbsp;– nepodařeným experimentem matičky přírody s&nbsp;praještěry, jehož výsledky jsou dnes více než skromné. Zabránila tomu zřejmě jakási planetární kalamita, jež mohla, ale snad také nemusela nastat. A&nbsp;kdo z&nbsp;nás si&nbsp;dovede představit stav techniky za&nbsp;100 miliónů let? Můj otec byl pamětníkem prvního auta, prvního letadla, prvního rozhlasového přijímače, počátků televize, prvního filmu, prvního atomového výbuchu, prvních družic a&nbsp;prvního přistání člověka na&nbsp;Měsíci. To&nbsp;vše se&nbsp;vtěsnalo do&nbsp;života jedné jediné generace…</span></p>
          <p class="chunk" data-nb-ref-number="9" data-nb-words="85" data-nb-chars="610"><span class="idea" data-nb-ref-number="9" id="idea9" data-nb-words="85" data-nb-chars="610">Vysvětlení se&nbsp;nabízí několik. Nejnápadnější námitku by&nbsp;patrně vznesli přívrženci reálné existence a&nbsp;nepozemského původu UFO, prohlašující, že&nbsp;jde o&nbsp;zjevné nedorozumění: létající talíře navštěvují Zemi po&nbsp;celou historickou dobu a&nbsp;– jak dokázaly objevy Aimeého Michela ve&nbsp;francouzských a&nbsp;španělských jeskyních&nbsp;– objevovaly se&nbsp;zde nepochybně i&nbsp;v&nbsp;předhistorii lidstva. Jejich posádky zjevně (a&nbsp;patrně z&nbsp;dobrých důvodů) nevyhledávají kontakt s&nbsp;lidmi, dokonce se&nbsp;mu&nbsp;vyhýbají, avšak občas přece jen dochází ke&nbsp;styku, doloženému výpovědí svědků ať&nbsp;již náhodných nebo nepozemšťany vyvolených „kontaktníků“ (contactees).</span></p>
          <p class="chunk" data-nb-ref-number="10" data-nb-words="72" data-nb-chars="497"><span class="idea" data-nb-ref-number="10" id="idea10" data-nb-words="72" data-nb-chars="497">Tato tvrzení vyvolávají pochopitelně shovívavý úsměv nebo zuřivý odpor, domnívám se&nbsp;však, že&nbsp;nemáme právo je&nbsp;odmítnout bez prozkoumání již z&nbsp;piety k&nbsp;památce starosty „politováníhodné obce, jejíž představený je&nbsp;tak slabého ducha“, jak se&nbsp;vyjádřila Francouzská akademie, když onen dobrý muž poslal zprávu o&nbsp;padání kamenů z&nbsp;nebe, i&nbsp;popravených indiánů, zvěstujících svým kazikům zřejmě nesmyslnou a&nbsp;lživou zprávu o&nbsp;blížících se&nbsp;železných mužích bílé pleti, srostlých se&nbsp;čtyřnohými obrovskými zvířaty…</span></p>
          <p class="chunk" data-nb-ref-number="11" data-nb-words="51" data-nb-chars="387"><span class="idea" data-nb-ref-number="11" id="idea11" data-nb-words="51" data-nb-chars="387">Bohužel, skutečná problematika UFO (ať již jsou čímkoli) je&nbsp;téměř beznadějně zatemněná zástupy psychopatů, hysteriků, tvůrců individuálních mýtů, lidí pronásledovaných bludy či&nbsp;postižených chorobnou lhavostí, osob toužících po&nbsp;sebeuplatnění za&nbsp;každou cenu a&nbsp;konečně&nbsp;– podle mých zkušeností&nbsp;– početnou skupinou všedním způsobem života deprimovaných, které každé tajemství a&nbsp;záhada lákají.</span></p>
          <p class="chunk" data-nb-ref-number="12" data-nb-words="70" data-nb-chars="509"><span class="idea" data-nb-ref-number="12" id="idea12" data-nb-words="70" data-nb-chars="509">Kromě létajících talířů však existují i&nbsp;další, sice hypotetické, ale logičtější způsoby, jimiž by&nbsp;mohli nepozemšťané pozorovat naši planetu, aniž by&nbsp;sami byli pozorováni, zejména aniž by&nbsp;se&nbsp;vystavili nebezpečí kontaminace pozemskými choroboplodnými zárodky. Takovým logickým postupem by&nbsp;mohlo být např. umístění pozorovací stanice do&nbsp;cizího slunečního systému tak, aby byla co&nbsp;nejméně nápadná, aby se&nbsp;však v&nbsp;poměrně nevelkých časových odstupech přibližovala určené planetě a&nbsp;získávala odtud žádoucí informace.</span></p>
          <p class="chunk" data-nb-ref-number="13" data-nb-words="9" data-nb-chars="65"><span class="idea" data-nb-ref-number="13" id="idea13" data-nb-words="9" data-nb-chars="65">Můžeme vyloučit, že&nbsp;takové zařízení není instalováno poblíž Země?</span></p>
          <p class="chunk" data-nb-ref-number="14" data-nb-words="129" data-nb-chars="777"><span class="idea" data-nb-ref-number="14" id="idea14" data-nb-words="129" data-nb-chars="777">Roku 1964 objevil Samuel Herrick další planetku o&nbsp;předpokládaném průměru asi 5 km, kterou nazval Toro. To&nbsp;by&nbsp;samo o&nbsp;sobě nebylo nic zvlášť zajímavého, planetek (asteroid) bylo dosud objeveno již několik tisíc, od&nbsp;slušného cvalíka Ceres (předpokládaný průměr 740 km) až&nbsp;k&nbsp;drobkům o&nbsp;průměru jen několik set metrů. Některé z&nbsp;nich, tzv. mikroplanety (Eros, Amor, Apollo, Adonis, Hermes), se&nbsp;přibližují k&nbsp;Zemi tak, že&nbsp;se&nbsp;stávají vedle Měsíce dočasně našimi nejbližšími kosmickými sousedy, zatímco Toro se&nbsp;Zemi přibližuje asi na&nbsp;20 miliónů km&nbsp;(což v&nbsp;astronomických dimenzích není mnoho&nbsp;– Mars se&nbsp;může Zemi přiblížit nejvýše na&nbsp;55,5 miliónů km) vždy v&nbsp;jednom roce v&nbsp;lednu a&nbsp;pak za&nbsp;dva roky v&nbsp;srpnu, přičemž při prvním setkání prochází vzhledem ke&nbsp;Slunci před Zemí, při druhém za&nbsp;Zemí.</span></p>
          <p class="chunk" data-nb-ref-number="15" data-nb-words="7" data-nb-chars="39"><span class="idea" data-nb-ref-number="15" id="idea15" data-nb-words="7" data-nb-chars="39">Co&nbsp;je&nbsp;tedy na&nbsp;planetce Toro zajímavého?</span></p>
          <p class="chunk" data-nb-ref-number="16" data-nb-words="121" data-nb-chars="743"><span class="idea" data-nb-ref-number="16" id="idea16" data-nb-words="121" data-nb-chars="743">Podle propočtů dráhy, jež provedl Lars Danielsson 200 let do&nbsp;minulosti a&nbsp;400 let do&nbsp;budoucnosti s&nbsp;ohledem na&nbsp;gravitační vlivy Slunce i&nbsp;planet, se&nbsp;zdá, že&nbsp;Toro je&nbsp;součástí systému Země&nbsp;– Měsíc&nbsp;– Toro. Zajímavá dráha Tora tvaru neuzavřené smyčky, kterou planetka absolvuje přesně za&nbsp;1,6 roku (vykoná tedy pět oběhů kolem Slunce, zatímco Země oběhne osmkrát), se&nbsp;zdá být stabilní a&nbsp;trvalou, ačkoli vědci, především H. Alfvén, dosud pokračují v&nbsp;jejím zkoumání. V&nbsp;tomto případě by&nbsp;tedy trojitý systém, do&nbsp;něhož jsme nuceni zcela neočekávaně adoptovat i&nbsp;planetku Toro, vznikl už&nbsp;v&nbsp;době zrodu sluneční soustavy a&nbsp;byl by&nbsp;vhodným cílem kosmické sondy, pomáhající řešit otázky vzniku našeho systému. Tento návrh padl roku 1970 na&nbsp;sympoziu ve&nbsp;Stockholmu.</span></p>
          <p class="chunk" data-nb-ref-number="17" data-nb-words="133" data-nb-chars="875"><span class="idea" data-nb-ref-number="17" id="idea17" data-nb-words="133" data-nb-chars="875">Další a&nbsp;poslední možností, je-li opravdu trojitý systém stabilní a&nbsp;nerozpadne-li se&nbsp;„odpadnutím“ Tora gravitačními a&nbsp;jinými vlivy, je&nbsp;umělé vsunutí tohoto tělesa mezi tisíce ostatních planetek na&nbsp;takovou oběžnou dráhu a&nbsp;udělení mu&nbsp;takové oběžné rychlosti, aby se&nbsp;občas mohlo přiblížit k&nbsp;Zemi „z obou stran“ a&nbsp;pak opět zmizet ve&nbsp;vesmíru. Výpočet potřebných veličin by&nbsp;sice představoval mimořádnou práci, je&nbsp;však v&nbsp;dosahu našich dnešních pozemských možností. A&nbsp;pokud jde o&nbsp;průměr Tora, zjevně se&nbsp;vymykající současné technice, nebyl změřen, nýbrž pouze (jako u&nbsp;všech ostatních planetek) odhadnut podle jasnosti a&nbsp;předpokládané schopnosti odrážet sluneční paprsky. Kdyby byla planetka Toro např. z&nbsp;leštěného hliníku nebo jiného kovu (což u&nbsp;umělých těles smíme předpokládat), snížil by&nbsp;se&nbsp;odhad jejího průměru řádově na&nbsp;několik set metrů, což již zní přijatelněji a&nbsp;méně utopicky.</span></p>
          <p class="chunk" data-nb-ref-number="18" data-nb-words="37" data-nb-chars="258"><span class="idea" data-nb-ref-number="18" id="idea18" data-nb-words="37" data-nb-chars="258">Rozhodně netvrdím, že&nbsp;Toro je&nbsp;kosmickou pozorovací stanicí nepozemšťanů, a&nbsp;nehodlám dál tuto myšlenku rozvíjet. Chtěl jsem jen naznačit, že&nbsp;na&nbsp;otázku: „Proč nepřicházejí?“ existují i&nbsp;odpovědi, do&nbsp;jisté míry neočekávané, například: „Jsou už&nbsp;přece dávno tady…“</span></p>
          <p class="chunk" data-nb-ref-number="19" data-nb-words="147" data-nb-chars="986"><span class="idea" data-nb-ref-number="19" id="idea19" data-nb-words="147" data-nb-chars="986">Senzací, jež se&nbsp;odrazila i&nbsp;v&nbsp;našem tisku, bylo dubnové číslo ročníku 1973 seriózního časopisu Space Flight, který věnoval čtyři články problematice nepozemských civilizací, v&nbsp;nichž bylo toto zneklidňující tvrzení o&nbsp;přítomnosti cizí sondy v&nbsp;naší soustavě opakováno s&nbsp;poukazem na&nbsp;několikavteřinové zpožďování rádiových signálů, pozorované a&nbsp;popsané poprvé roku 1928 profesorem Störmerem z&nbsp;Osla a&nbsp;Van der Polem z&nbsp;Eindhovenu, a&nbsp;pak mnohokráte později. Sice fantastickým, ale fyzikálně nejpřijatelnějším vysvětlením tohoto jevu zatím je&nbsp;„vracení“ signálů umělou kosmickou sondou. Vyslovil je&nbsp;roku 1963 astronom stanfordské univerzity Ronald H. Bracewell. Doba opoždění signálu vedla k&nbsp;závěru, že&nbsp;by&nbsp;sonda musela být asi ve&nbsp;vzdálenosti 400 000 km&nbsp;od&nbsp;Země, tedy přibližně tak daleko jako Měsíc, nejspíše v&nbsp;tzv. libračních bodech soustavy Země&nbsp;– Měsíc, tedy v&nbsp;rovnostranné poloze s&nbsp;Měsícem, kde by&nbsp;sonda nebyla rušena gravitačními vlivy a&nbsp;její poloha by&nbsp;byla stabilní. Otázka je&nbsp;dosud otevřená.</span></p>
          <p class="chunk" data-nb-ref-number="20" data-nb-words="26" data-nb-chars="168"><span class="idea" data-nb-ref-number="20" id="idea20" data-nb-words="26" data-nb-chars="168">Příčin, proč nedochází ke&nbsp;styku s&nbsp;nepozemskými, technicky rozvinutými civilizacemi, může být celá řada, a&nbsp;vzhledem k&nbsp;rozsahu problému se&nbsp;zmíníme jen o&nbsp;některých z&nbsp;nich.</span></p>
          <p class="chunk" data-nb-ref-number="21" data-nb-words="144" data-nb-chars="1066"><span class="idea" data-nb-ref-number="21" id="idea21" data-nb-words="144" data-nb-chars="1066">Rozhodujícím, a&nbsp;přiznejme, značně deprimujícím důvodem by&nbsp;bylo zjištění, že&nbsp;jsme ve&nbsp;vesmíru sami. Tento názor zastává v&nbsp;rozličných, mírně modifikovaných formách řada úctyhodných vědců, shodujících se&nbsp;tak s&nbsp;méně pružnými církvemi&nbsp;– mezi něž nepatří v&nbsp;tomto ohledu prozíravější církev katolická, velmi vážně se&nbsp;připravující na&nbsp;dogmatické vyrovnání s&nbsp;inteligentním nepozemským životem. Opírají svá tvrzení především o&nbsp;pravděpodobnostní výpočet syntézy prvního řetězce DNK, jehož ryze náhodný vznik z&nbsp;molekul, jsoucích k&nbsp;dispozici v&nbsp;zemských pramořích, je&nbsp;opravdu vysoce nepravděpodobný, i&nbsp;když připustíme co&nbsp;nejvhodnější podmínky. Ani když připustíme pouhé statistické opakování tohoto velkého experimentu přírody na&nbsp;miliardách Zemi podobných planetárních laboratoří, nedocházíme zdaleka k&nbsp;řádové shodě s&nbsp;pravděpodobností vzniku života. Podle mínění těchto odborníků byla Země jedinou šťastnou planetou (jinak byste se&nbsp;neodsoudili ke&nbsp;čtení této knihy), zčásti díky mimořádně vhodným podmínkám, zčásti i&nbsp;díky téměř neuvěřitelné náhodě ve&nbsp;velké loterii vesmírného života.</span></p>
          <p class="chunk" data-nb-ref-number="22" data-nb-words="177" data-nb-chars="1208"><span class="idea" data-nb-ref-number="22" id="idea22" data-nb-words="177" data-nb-chars="1208">Ke&nbsp;všemu je&nbsp;vznik prvního chuchvalečku živé hmoty podmíněného vznikem pentle DNK, řídící enzymatický aparát, kódující a&nbsp;předávající dědičné vlastnosti dalším generacím, sice rozhodným a&nbsp;nejzávažnějším, ale přece jen pouze prvním krůčkem nesmírně dlouhé cesty od&nbsp;jednobuněčného organismu ke&nbsp;kapitánům a&nbsp;navigátorům kosmických korábů. Také zde byla, podle mínění některých vědců, např. A. I. Baumštejna, Země vyvolenou planetou. Jen shoda nesmírného počtu příznivých okolností umožnila poměrně rychlý a&nbsp;přímočarý vývoj od&nbsp;prvoka k&nbsp;člověku. Bylo by&nbsp;nevědeckým romantismem, soudí tito vědci, domnívat se, že&nbsp;je&nbsp;takových planet ve&nbsp;vesmíru více, nebo dokonce mnoho. Planet s&nbsp;jedinou, dostatečně hmotnou družicí v&nbsp;patřičné vzdálenosti, jejíž působení, slapové přílivy a&nbsp;odlivy, právě umožňují vznik přechodných forem života a&nbsp;připravují jejich exodus z&nbsp;moří na&nbsp;souš, aniž by&nbsp;život ničily. Planet s&nbsp;optimálním umístěním v&nbsp;soustavě mateřské hvězdy, s&nbsp;potřebným složením kůry i&nbsp;atmosféry, s&nbsp;vhodným množstvím radioaktivních prvků atd. atd. A&nbsp;je konečně samozřejmé, že&nbsp;by&nbsp;naše naděje na&nbsp;setkání s&nbsp;vesmírnými kolegy vzaly náhlý konec, kdyby se&nbsp;kterýkoli člen elegantní rovnice života ve&nbsp;vesmíru z&nbsp;Green Bank rovnal nule…</span></p>
          <p class="chunk" data-nb-ref-number="23" data-nb-words="120" data-nb-chars="844"><span class="idea" data-nb-ref-number="23" id="idea23" data-nb-words="120" data-nb-chars="844">Podobně smýšlející vědci připouštějí existenci života, snad dokonce i&nbsp;inteligentního života tu&nbsp;i&nbsp;tam ve&nbsp;vesmíru, avšak (podle počtu pravděpodobnosti) na&nbsp;planetách navzájem tak vzdálených, že&nbsp;je&nbsp;osobní styk zcela vyloučen a&nbsp;navázání např. rádiového spojení nesmírně obtížné, především však vzhledem k&nbsp;obrovským přestávkám, jež uplynou mezi vysláním zprávy a&nbsp;odpovědí na&nbsp;ni, zcela zbytečné a&nbsp;bezvýznamné. Situace se&nbsp;ještě zhoršuje nebezpečím sebezničení každé civilizace nejpozději do&nbsp;tisíce let po&nbsp;objevení prostředků, jež toto samozničení umožňují, především jaderné energie. Jestliže jsou vesmírné civilizace navzájem vzdáleny více než např. pět set světelných let (a to&nbsp;není mnoho ani v&nbsp;galaktickém, natož kosmickém měřítku), je&nbsp;jakýkoli kontakt zcela iluzorní. Odpověď doletí již jen k&nbsp;hromadným hrobům těch, kteří svůj signál kdysi vyslali…</span></p>
          <p class="chunk" data-nb-ref-number="24" data-nb-words="78" data-nb-chars="513"><span class="idea" data-nb-ref-number="24" id="idea24" data-nb-words="78" data-nb-chars="513">Námitku, kterou vyslovil ve&nbsp;své knize Summa technologiae (1964) Stanislaw Lem, nelze zamlčet nebo obejít, tím spíše, že&nbsp;kniha byla rozsáhle diskutována na&nbsp;dvou významných konferencích o&nbsp;možnostech spojení s&nbsp;mimozemskými civilizacemi, totiž sovětské v&nbsp;roce 1964 a&nbsp;v&nbsp;září 1971 sovětsko-americké v&nbsp;Bjurakanu v&nbsp;Arménii, organizované společně Akademií věd SSSR a&nbsp;Národní akademií věd USA (jíž se&nbsp;zúčastnili i&nbsp;vědci z&nbsp;ČSSR, Anglie a&nbsp;Maďarska), a&nbsp;přijata&nbsp;– navzdory kritice jednotlivých národů&nbsp;– jako jedno z&nbsp;východisek.</span></p>
          <p class="chunk" data-nb-ref-number="25" data-nb-words="53" data-nb-chars="381"><span class="idea" data-nb-ref-number="25" id="idea25" data-nb-words="53" data-nb-chars="381">V&nbsp;podrobnostech poukazuji na&nbsp;sborníky obou konferencí, případně knihu Kaplana a&nbsp;kol. Mimozemské civilizace (Akademie, 1972). Lem v&nbsp;podstatě tvrdí, že&nbsp;nejméně dokonalým článkem v&nbsp;celé perspektivě vývoje lidstva je&nbsp;lidské tělo samo a&nbsp;že tento nejméně dokonalý článek bude třeba v&nbsp;dohledné budoucnosti podstatně zlepšit cestou „autoevoluce“, nikoli jen zlepšováním životních podmínek.</span></p>
          <p class="chunk" data-nb-ref-number="26" data-nb-words="83" data-nb-chars="577"><span class="idea" data-nb-ref-number="26" id="idea26" data-nb-words="83" data-nb-chars="577">Takový vývoj není&nbsp;– podle Lema&nbsp;– slučitelný ani s&nbsp;kosmickou expanzí, ani s&nbsp;pokračováním v&nbsp;dnešní vývojové linii zjevně vedoucí k&nbsp;informačnímu výbuchu, rozkladu nezbytné kulturní jednoty atd. Civilizace na&nbsp;tomto stupni se&nbsp;kosmické expanze „rozumně zřekne“, aniž se&nbsp;tím bude cítit degradována. Lem připouští i&nbsp;jiné varianty civilizací než civilizace „energetické“, posuzované (rovněž podle mého názoru je&nbsp;toto měřítko nesmyslné) podle úhrnu energie, kterou disponují, ba&nbsp;dokonce i&nbsp;civilizace „netechnologické“ s&nbsp;jinými elementárními pojmy a&nbsp;s&nbsp;jinými vytčenými cíli svého snažení.</span></p>
          <p class="chunk" data-nb-ref-number="27" data-nb-words="114" data-nb-chars="841"><span class="idea" data-nb-ref-number="27" id="idea27" data-nb-words="114" data-nb-chars="841">Lemova myšlenka, přijatá zejména pro cenu svých metodologických přístupů, je&nbsp;velice sympatická, mimo jiné i&nbsp;tím, co&nbsp;dosud nebylo, pokud vím, odvozeno: civilizace, vydávající se&nbsp;do&nbsp;kosmu a&nbsp;trávící zde poměrně nevelkou část své historické existence, by&nbsp;byly podle této teorie na&nbsp;přibližně stejné technické úrovni mezi objevem dostatečně účinných pohonných látek, případně jaderné energie a&nbsp;vyhovující počítací techniky, která je&nbsp;předpokladem, a&nbsp;různými „explozemi“, včetně exploze informační, populační, radiační (biologické účinky mikrovlnného záření se&nbsp;staly dnes předmětem pozornosti) atd. Je&nbsp;to&nbsp;další příspěvek k&nbsp;myšlence, že&nbsp;naši planetu nenavštívili, nenavštěvují či&nbsp;nenavštíví ani Lovecraftovy nadinteligence, ani Clarkovi Overlordi (v knize Poslední generace), ale tvorové nám nejen fyzicky, ale i&nbsp;civilizačně blízcí a&nbsp;komunikovatelní.</span></p>
          <p class="chunk" data-nb-ref-number="28" data-nb-words="55" data-nb-chars="382"><span class="idea" data-nb-ref-number="28" id="idea28" data-nb-words="55" data-nb-chars="382">Značná část této knihy je&nbsp;věnována argumentaci, která se&nbsp;snaží s&nbsp;těmito názory polemizovat a&nbsp;dokazovat pravděpodobnost obecného rozšíření života ve&nbsp;vesmíru, alespoň v&nbsp;té části, kterou dnešními prostředky pozorujeme. Vzdáme se&nbsp;proto námitek a&nbsp;přikročíme k&nbsp;dalším možným důvodům zjevně malé frekvence návštěvnosti naší Země kosmickými hosty. Z&nbsp;celé řady příčin uveďme alespoň několik.</span></p>
          <p class="chunk" data-nb-ref-number="29" data-nb-words="75" data-nb-chars="568"><span class="idea" data-nb-ref-number="29" id="idea29" data-nb-words="75" data-nb-chars="568">Pokud vím, ani jediný z&nbsp;kolegů spisovatelů anticipačních románů si&nbsp;netroufl použít myšlenku, že&nbsp;jsou tu&nbsp;a&nbsp;tam ve&nbsp;vesmíru rozptýleny obrovské chobotnice, trpělivě čekající na&nbsp;kořist. Jakmile se&nbsp;k&nbsp;chobotnici neopatrně přiblíží kosmická loď, je&nbsp;beznadějně ztracena. Tuto fantastickou myšlenku, opatrně naznačovanou např. existencí „železných hvězd“ v&nbsp;dnes již klasické Mlhovině Andromedy Ivana Jefremova, v&nbsp;plném rozsahu potvrdila moderní astronomie studiemi o&nbsp;gravitačním kolapsu hvězd, podnícenými především objevem quasarů (quasistelárních objevů) v&nbsp;šedesátých letech.</span></p>
          <p class="chunk" data-nb-ref-number="30" data-nb-words="39" data-nb-chars="300"><span class="idea" data-nb-ref-number="30" id="idea30" data-nb-words="39" data-nb-chars="300">Popis celého děje naráží na&nbsp;zdánlivou bizarnost uplatňujících se&nbsp;relativistických jevů, nehledě ovšem na&nbsp;nepředstavitelnost a&nbsp;naprostou nenázornost některých „meziproduktů“ takového kolapsu. Prosím čtenáře, aby opět jednou laskavě odložil tzv. zdravý rozum; v&nbsp;těchto oblastech s&nbsp;ním mnoho nepořídíme.</span></p>
          <p class="chunk" data-nb-ref-number="31" data-nb-words="67" data-nb-chars="448"><span class="idea" data-nb-ref-number="31" id="idea31" data-nb-words="67" data-nb-chars="448">Za&nbsp;jistých okolností, především po&nbsp;bouřlivých ztrátách hmoty např. při výbuchu supernovy, může z&nbsp;původní hvězdy zbýt malá, avšak nesmírně hmotná neutronová hvězda o&nbsp;poloměru 5 až&nbsp;20&nbsp;km, koncentrující v&nbsp;sobě hmotu, odpovídající desetině až&nbsp;dvojnásobku hmoty Slunce. Hmotnost 1 ccm je&nbsp;miliarda tun. Celé lidstvo, jak upozorňuje např. Jiří Grygar, by&nbsp;tedy mohlo být svou hmotou soustředěno do&nbsp;prostoru, zaujímaného jedinou dešťovou kapkou této hvězdy.</span></p>
          <p class="chunk" data-nb-ref-number="32" data-nb-words="156" data-nb-chars="1035"><span class="idea" data-nb-ref-number="32" id="idea32" data-nb-words="156" data-nb-chars="1035">Za&nbsp;tak mimořádných podmínek se&nbsp;atomová jádra rozpadají na&nbsp;stabilní neutrony a&nbsp;na protony, jež se&nbsp;po&nbsp;srážkách s&nbsp;opačně nabitými elektrony mění za&nbsp;vyzařování neutrin rovněž v&nbsp;neutrony. Výsledkem je&nbsp;čistý neutronový plyn, ano, plyn, desettisíctriliónkrát (10 000 000 000 000 000 000 000 x) méně stlačitelný než ocel, a&nbsp;zbylá atomová jádra s&nbsp;atomovými čísly 42 (molybden) až&nbsp;140 (!), zabudovaná do&nbsp;krystalické mřížky a&nbsp;vytvářející hmotu triliónkrát tužší než ocel. Neutronový plyn o&nbsp;teplotě stamiliónů K&nbsp;se chová zcela stejně jako tzv. suprakapalina, blížící se&nbsp;teplotou absolutní nule. Soudržnost neutronové hvězdy je&nbsp;díky její prazvláštní struktuře taková, že&nbsp;odolá ještě 600 obrátkám téměř absolutně kulové, na&nbsp;povrchu dokonale hladké neutronové hvězdy za&nbsp;vteřinu (!). Nerovnosti větší několika milimetrů by&nbsp;hvězdu slapovými silami při tak rychlé rotaci roztrhaly&nbsp;– ovšem i&nbsp;jeden jediný milimetr je&nbsp;na&nbsp;neutronové hvězdě pořádnou velehorou: kdybychom ji&nbsp;zvětšili do&nbsp;velikosti našeho Slunce, překonával by&nbsp;jej horolozec plných… tisíc let…</span></p>
          <p class="chunk" data-nb-ref-number="33" data-nb-words="110" data-nb-chars="730"><span class="idea" data-nb-ref-number="33" id="idea33" data-nb-words="110" data-nb-chars="730">Takových neutronových hvězd je&nbsp;podle mínění a&nbsp;různých úvah astronomů asi sto miliónů jen v&nbsp;naší Galaxii, sto miliónů hvězd v&nbsp;agónii, jejímž dalším a&nbsp;posledním dějstvím, jsou-li asi dvakrát hmotnější než naše Slunce, může být a&nbsp;patrně je&nbsp;další gravitační zhroucení, vytvářející tzv. černou díru. Cituji znovu Grygara: „Pochmurný název jako by&nbsp;vyjadřoval absolutní zkázu, které hvězda podlehne. Hvězda, zhroucená v&nbsp;černou díru, nezaujímá žádný prostor a&nbsp;není zvnějšku vůbec vidět. Navzdory tomu musíme uznat její existenci, neboť černá díra navenek projevuje gravitaci a&nbsp;mohla by&nbsp;celkem nečekaně vtáhnout do&nbsp;svého smrtícího objetí kosmickou sondu či&nbsp;neopatrné astronauty&nbsp;– z&nbsp;gravitačního pole v&nbsp;okolí černé díry není totiž návratu.“</span></p>
          <p class="chunk" data-nb-ref-number="34" data-nb-words="30" data-nb-chars="231"><span class="idea" data-nb-ref-number="34" id="idea34" data-nb-words="30" data-nb-chars="231">V&nbsp;gravitační propasti černé díry, působící jako obrovský jednosměrný mlýn, zůstane dokonce i&nbsp;světlo i&nbsp;rádiové vlny, které jednou přestoupí tzv. Schwarzschildův poloměr, mez, volně prostupnou zvnějšku, avšak nepřekonatelnou zevnitř.</span></p>
          <p class="chunk" data-nb-ref-number="35" data-nb-words="63" data-nb-chars="449"><span class="idea" data-nb-ref-number="35" id="idea35" data-nb-words="63" data-nb-chars="449">Fyzika černé díry, nacházející se&nbsp;teprve v&nbsp;počátcích, představuje rozvinutou aplikaci obecné teorie relativity a&nbsp;přináší celou řadu poznatků naprosto „zdravému rozumu“ odporujících. Např. vzdálený pozorovatel nemůže v&nbsp;konečném čase spatřit všechny fáze kolapsu hvězdy až&nbsp;k&nbsp;černé díře, nýbrž jen „téměř“ k&nbsp;ní. Snad jeden z&nbsp;těchto případů sledujeme u&nbsp;podivné vedlejší složky zákrytové dvojhvězdy epsilon Aurigae, zářící převážně v&nbsp;infračerveném pásmu.</span></p>
          <p class="chunk" data-nb-ref-number="36" data-nb-words="58" data-nb-chars="410"><span class="idea" data-nb-ref-number="36" id="idea36" data-nb-words="58" data-nb-chars="410">Naopak pozorovatel navždy zajatý uvnitř Schwarzschildova poloměru bude moci zrychleně sledovat celé budoucí dějiny vesmíru&nbsp;– černá díra funguje jako fyzikálně přípustný stroj času. Pozorovatel v&nbsp;těchto místech je&nbsp;ovšem pojmem ryze obrazným: podmínky v&nbsp;blízkosti černé díry jsou pro život takové, že&nbsp;nitro vysoké pece, elektrický oblouk nebo tekuté hélium je&nbsp;proti nim vynikajícím, takřka rekreačním prostředím.</span></p>
          <p class="chunk" data-nb-ref-number="37" data-nb-words="137" data-nb-chars="919"><span class="idea" data-nb-ref-number="37" id="idea37" data-nb-words="137" data-nb-chars="919">Objev tzv. kolapsarů a&nbsp;předpoklad existence černých děr, hraničící s&nbsp;jistotou, vede pochopitelně k&nbsp;celé řadě filozofických úvah o&nbsp;vratnosti či&nbsp;nevratnosti hvězdného vývoje, a&nbsp;tím i&nbsp;perspektiv existence vesmíru v&nbsp;čase. Jinou takovou otázkou je, zda sama skutečnost, že&nbsp;pozorujeme nesčetné hvězdy a&nbsp;že obloha přesto není, kam oko dohlédne, poseta kolapsary a&nbsp;snad ani&nbsp;– ale kdo to&nbsp;ví?&nbsp;– černými děrami, nasvědčuje bujarému mládí vesmíru, začínajícímu teprve velmi nesměle a&nbsp;neochotně jevit první známky stárnutí. Poslední filozofickou otázkou, o&nbsp;níž se&nbsp;zde letmo zmíníme, je&nbsp;možnost nahrazení populární tepelné smrti vesmíru, kterou vyhrožovala klasická fyzika, smrtí gravitační, která kolapsem zničí veškeré charakteristiky vesmíru kromě jeho celkové hmoty, elektrického náboje a&nbsp;momentů hybnosti původních těles, čímž by&nbsp;vzal nám známý a&nbsp;obyvatelný kosmos za&nbsp;své, aniž by&nbsp;byl porušen zákon o&nbsp;zachování hmoty či&nbsp;energie.</span></p>
          <p class="chunk" data-nb-ref-number="38" data-nb-words="171" data-nb-chars="1261"><span class="idea" data-nb-ref-number="38" id="idea38" data-nb-words="171" data-nb-chars="1261">Nás však zajímá v&nbsp;této souvislosti něco jiného. Kdoví kolik černých děr skrývá mezihvězdný prostor? Současnými prostředky astronomie nejsme schopni bezpečně zjistit ani kolapsary, chystající se&nbsp;změnit ve&nbsp;žravé chobotnice kosmu. Snad je&nbsp;jich daleko více, než si&nbsp;představujeme. Snad opravdu hrozí pohlcovat mezihvězdné koráby, pohybující se&nbsp;těsně pod světelnými rychlostmi nebo na&nbsp;netušených principech jiným způsobem, umožňujícím překlenout kosmické vzdálenosti. Snad černé díry zakřivují jejich dráhy, snad je&nbsp;každý mezihvězdný let stejným nebezpečím jako přeplování zátoky, hemžící se&nbsp;žraloky. Snad riziko převyšuje očekávaný výsledek, snad nemohou být fyzikální zákony ani překonány, ani obelstěny. Obraznost selhává, chceme-li si&nbsp;představit byť i&nbsp;sebedokonalejší techniku, ať&nbsp;už&nbsp;lidskou nebo nepozemskou, schopnou vyrovnat se&nbsp;nejen s&nbsp;nepředstavitelnými energiemi, ale i&nbsp;např. se&nbsp;záměnou významu časoprostorových souřadnic, k&nbsp;němuž dochází uvnitř Schwarzschildova poloměru. Tam, obrazně řečeno, se&nbsp;čas měří v&nbsp;centimetrech a&nbsp;vzdálenosti ve&nbsp;vteřinách. Naše technika, která je&nbsp;buď jak buď technikou světa, kde se&nbsp;neeuklidovská geometrie a&nbsp;relativistická fyzika uplatňují jen výjimečně a&nbsp;v&nbsp;mezních situacích, neposkytuje zatím naději na&nbsp;zvládnutí podobných úkolů.</span></p>
          <p class="chunk" data-nb-ref-number="39" data-nb-words="28" data-nb-chars="177"><span class="idea" data-nb-ref-number="39" id="idea39" data-nb-words="28" data-nb-chars="177">A&nbsp;kdo se&nbsp;odváží říci, že&nbsp;černé díry jsou jediným a&nbsp;posledním nebezpečím, číhajícím mezi hvězdami? Kdo se&nbsp;odváží apriorně popřít další chobotnice, jež snad budou teprve objeveny?</span></p>
          <p class="chunk" data-nb-ref-number="40" data-nb-words="179" data-nb-chars="1220"><span class="idea" data-nb-ref-number="40" id="idea40" data-nb-words="179" data-nb-chars="1220">Nesčetní diváci televize, kteří sledovali v&nbsp;neděli 20. července 1969 v&nbsp;21 hod. 17 min. 41 vteřin středoevropského času historický okamžik přistání prvních pozemšťanů, kteří navštívili jiné nebeské těleso, Aldrina, Armstronga a&nbsp;Collinse s&nbsp;lodí Apollo 11, viděli složitá opatření, jež měla zajistit bezpečnou karanténu všech tří kosmonautů nejprve na&nbsp;vlajkové lodi záchranné flotily Hornetu a&nbsp;později v&nbsp;Houstonu, kam byli i&nbsp;s&nbsp;mobilní karanténní stanicí letadlem C-141 přeneseni. Vůbec první činností posádky při opětovném styku s&nbsp;lidmi bylo převzetí ochranných biologických oděvů. Pět mužů v&nbsp;Manned Spacecraft Center, kteří přišli nahodile do&nbsp;styku s&nbsp;měsíčním prachem, bylo podrobeno úplné očistě, jejich oděv odebrán a&nbsp;uložen do&nbsp;neprodyšných vaků. Unikali nějakou dobu karanténě, ale toto rozhodnutí bylo posuzováno vědci jako neuvážené. Vedoucí podniku byli zřejmě nedůslední; všichni ostatní, kdo se&nbsp;omylem nebo z&nbsp;nezbytnosti dostali do&nbsp;styku s&nbsp;měsíčním prachem, byli napříště okamžitě karantenizováni. S&nbsp;lékaři a&nbsp;posádkou Apolla 11 bylo v&nbsp;přísné izolaci až&nbsp;do&nbsp;neděle 10. srpna celkem 19 lidí, ačkoli to&nbsp;pro Aldrina, Armstronga a&nbsp;Collinse znamenalo dodatečné psychické zatížení, pohybující se&nbsp;na&nbsp;samé hranici únosnosti.</span></p>
          <p class="chunk" data-nb-ref-number="41" data-nb-words="3" data-nb-chars="16"><span class="idea" data-nb-ref-number="41" id="idea41" data-nb-words="3" data-nb-chars="16">Proč to&nbsp;všechno?</span></p>
          <p class="chunk" data-nb-ref-number="42" data-nb-words="78" data-nb-chars="589"><span class="idea" data-nb-ref-number="42" id="idea42" data-nb-words="78" data-nb-chars="589">Šarlatový mor, smrtící a&nbsp;zhoubná pandemie, příjemně lechtající představivost čtenářů Jacka Londona počátkem tohoto století, nemusí zůstat (i když v&nbsp;to doufáme) pouze na&nbsp;stránkách science fictions. Ani dokonale zorganizovaná epidemiologická služba pracující za&nbsp;optimálních podmínek by&nbsp;se&nbsp;patrně neuplatnila v&nbsp;případě, kdyby některá ze&nbsp;složek tzv. mikrobního faktoru, tedy ingekciozita (schopnost vyvolat po&nbsp;vzniku do&nbsp;organismu onemocnění), virulence (individuální schopnost daného kmene proniknout do&nbsp;organismu a&nbsp;množit se&nbsp;v&nbsp;něm) nebo množství mikrobů, dosahovala mimořádně vysokých hodnot.</span></p>
          <p class="chunk" data-nb-ref-number="43" data-nb-words="196" data-nb-chars="1332"><span class="idea" data-nb-ref-number="43" id="idea43" data-nb-words="196" data-nb-chars="1332">A&nbsp;právě tuto situaci nejen můžeme, ale musíme očekávat v&nbsp;případě mimozemských mikrobů, jež se&nbsp;sice vyvinuly rovněž jako parazité bílkovinného života, jejichž antigenní struktura je&nbsp;však pro člověka (a vůbec pozemskou biosféru) naprosto cizí. Proti takovým mikroorganismům mimozemského původu nemá člověk&nbsp;– a&nbsp;naopak pro mikroby pozemského původu eventuální nepozemský návštěvník&nbsp;– ani stopy vrozené (druhové či&nbsp;dědičné) imunity, tím méně ovšem imunity získané následkem onemocnění, skrytým promořením či&nbsp;očkováním. Víme, že&nbsp;sama antigénní plasticita chřipkového viru postačí vyvolávat bezmála rok co&nbsp;rok rozsáhlé epidemie, ačkoli se&nbsp;virus v&nbsp;tomto případě setkává s&nbsp;vydatnou obranou napadených organismů. Můžeme si&nbsp;být jisti, že&nbsp;mikrob, schopný napadnout živou bytost a&nbsp;pocházející z&nbsp;jiného světa, by&nbsp;se&nbsp;etabloval zcela nerušeně a&nbsp;množil naprosto po&nbsp;libosti. Když by&nbsp;bylo toto etablování a&nbsp;množení neslučitelné se&nbsp;životem napadeného individua, znamenala by&nbsp;invaze takového mikroba v&nbsp;pravém slova smyslu „šarlatový mor“, s&nbsp;tím rozdílem, že&nbsp;by&nbsp;pak nezbyli ani moudří starci, schopní vyprávět civilizačně pokleslým potomkům o&nbsp;slávě minulosti. Nevyprávěli by&nbsp;o&nbsp;nich tím spíše, že&nbsp;dnešní svět již nemá zcela izolované oázy, jež by&nbsp;mohly doufat v&nbsp;přežití, ba&nbsp;ani v&nbsp;účinnou ochranu před panicky prchajícími davy, taková útočiště hledajícími.</span></p>
          <p class="chunk" data-nb-ref-number="44" data-nb-words="140" data-nb-chars="1035"><span class="idea" data-nb-ref-number="44" id="idea44" data-nb-words="140" data-nb-chars="1035">Nebezpečí přenosu takového infekčního agens z&nbsp;mimozemských těles je&nbsp;tak obrovské, že&nbsp;opravňuje veškerá opatření a&nbsp;omlouvá i&nbsp;klauzuru amerických kosmonautů, byť i&nbsp;pravděpodobnost existence živých mikroorganismů na&nbsp;Měsíci byla podle mínění odborníků pranepatrná a&nbsp;blížila se&nbsp;nule. Odvážím se&nbsp;říci, že&nbsp;nebezpečí je&nbsp;– nebo se&nbsp;může ukázat&nbsp;– protiargumentem meziplanetárních styků, přinejmenším tak dlouho, dokud si&nbsp;neosvojíme naprosto bezpečné prostředky, čelící onemocnění těmito exotickými importy. Antibio­tika se&nbsp;širokým spektrem účinku, představující triumf pozemské medicíny, mohou být tváří v&nbsp;tvář mikrobům, jejichž vývoj byl diametrálně odlišný a&nbsp;které se&nbsp;třeba jen konvergencí podobají nám známým choroboplodným zárodkům, zcela neúčinná. Spolehlivá dezinfekce přístrojů je&nbsp;(i co&nbsp;do&nbsp;zhubení nám známých mikrobů) velmi obtížná, dezinfekce živého organismu téměř vyloučená a&nbsp;v&nbsp;každém případě ohrožující objekt takového ošetření. A&nbsp;karanténa, spolehlivě prokazující nám známá onemocnění, může naprosto zklamat u&nbsp;nemocí zhola neznámých.</span></p>
          <p class="chunk" data-nb-ref-number="45" data-nb-words="68" data-nb-chars="460"><span class="idea" data-nb-ref-number="45" id="idea45" data-nb-words="68" data-nb-chars="460">Suma sumárum: být zeleným mužíčkem s&nbsp;tykadélky, ovládajícím létající talíř kroužící nad zeměkoulí, nijak bych se&nbsp;nenutil k&nbsp;přistání a&nbsp;ke styku s&nbsp;obrovitými žlutorůžovými bytostmi pod sebou, pokud by&nbsp;nedošlo k&nbsp;vysloveně havarijní situaci a&nbsp;pokud by&nbsp;přistání nebylo nezbytným. I&nbsp;pak bych&nbsp;– jsa zeleným mužíčkem&nbsp;– zvolil podle možností odlehlé a&nbsp;liduprázdné místo, i&nbsp;když ovšem nezajišťuje nepřítomnost choroboplodných zárodků, pro nás, zelené mužíčky, zhoubných.</span></p>
          <p class="chunk" data-nb-ref-number="46" data-nb-words="99" data-nb-chars="725"><span class="idea" data-nb-ref-number="46" id="idea46" data-nb-words="99" data-nb-chars="725">Zcela na&nbsp;závěr chci podotknout, že&nbsp;by&nbsp;průběh mimozemské infekce našeho světa byl patrně ještě stonásobně horší, kdyby byla přenesena kosmickým tělesem, jehož srážka se&nbsp;Zemí by&nbsp;demolovala některé z&nbsp;„neuralgických center“ ekonomicko-politické struktury. Gomaševskij píše ve&nbsp;studii o&nbsp;pandemii „španělské“ chřipky: „Při vrcholení epidemického procesu v&nbsp;mnohých městech Evropy často vznikla situace, kdy byl úplně ochromen veřejný život na&nbsp;dobu jednoho až&nbsp;dvou týdnů, průmyslové i&nbsp;obchodní podniky a&nbsp;úřady zastavily úplně nebo téměř úplně práci, ustala městská doprava, byly zavřeny školy pro nepřítomnost žactva i&nbsp;učitelského personálu. Ošetřování takového počtu nemocných uvázlo pro masové onemocnění zdravotnických pracovníků.“</span></p>
          <p class="chunk" data-nb-ref-number="47" data-nb-words="152" data-nb-chars="1136"><span class="idea" data-nb-ref-number="47" id="idea47" data-nb-words="152" data-nb-chars="1136">Lze si&nbsp;představit, jak by&nbsp;daleko nebezpečnější epidemie probíhala za&nbsp;hlubokého rozvratu hygienické i&nbsp;obecně životní úrovně obyvatelstva, při zničení energetických centrál i&nbsp;rozvodů, nefungování vodovodů i&nbsp;kanalizace, neprůjezdných komunikacích a&nbsp;v&nbsp;uskupení duševně těžce otřesených obyvatel. Vize takového kombinovaného postižení planety překonává fantazii osvědčených borců horrorů&nbsp;– biologicky však není vyloučenou. Rozbory chondritů dokázaly, že&nbsp;jejich mateřské těleso i&nbsp;vrstvy, z&nbsp;nichž pocházejí, byly nositeli života. Přežití tohoto života ve&nbsp;stavu anabiózy rozhodně nelze vyloučit. A&nbsp;co více: podle pozemských zkušeností se&nbsp;zdá, že&nbsp;by&nbsp;takto transportované choroboplodné zárodky neztratily své zhoubné vlastnosti, spíše naopak. Při pokusech (Fabián, Kittnar, Srbová, 1966), kdy byly do&nbsp;anabiózy uváděny choroboplodné baktérie nešetrně, kleslo sice procento přežití, avšak u&nbsp;zbylých baktérií byly některé vlastnosti posíleny, a&nbsp;to tím více, čím menší podíl martyrium vydržel, jde zřejmě o&nbsp;výběrový proces, z&nbsp;něhož vyjdou mikroby „nejzdatnější“, a&nbsp;jak bylo pozorováno, s&nbsp;nejvyšší antigenní mohutností. Prostěji řečeno nejškodlivější.</span></p>
          <p class="chunk" data-nb-ref-number="48" data-nb-words="45" data-nb-chars="334"><span class="idea" data-nb-ref-number="48" id="idea48" data-nb-words="45" data-nb-chars="334">Je-li možné vztahovat tyto zkušenosti českých bakteriologů na&nbsp;konstruovaný případ smíšeného postižení Země, dorazilo by&nbsp;na&nbsp;její povrch poměrně malé procento infekčního agens z&nbsp;původního množství, leč podle husitského hesla na&nbsp;množství nehleďme. Tento nedostatek by&nbsp;byl v&nbsp;nepříznivém případě (pro lidstvo) takřka bleskurychle napraven…</span></p>
          <p class="chunk" data-nb-ref-number="49" data-nb-words="58" data-nb-chars="413"><span class="idea" data-nb-ref-number="49" id="idea49" data-nb-words="58" data-nb-chars="413">Malou útěchou (ale přece jenom útěchou a&nbsp;příslibem možnosti průzkumu cizích planet) je, že&nbsp;by&nbsp;patrně jakékoli mikrobiální agens, vstupující do&nbsp;buněčného metabolismu pozemského života, již tímto samotným faktem mělo být postižitelné některými léky ze&nbsp;skupiny chemoterapeutik. Další útěcha, že&nbsp;z&nbsp;infikovaných vzorků při jakémkoli pokusu obvykle část pokusných tvorů přece jen přežívá, se&nbsp;blíží spíše černému humoru.</span></p>
          <p class="chunk" data-nb-ref-number="50" data-nb-words="82" data-nb-chars="530"><span class="idea" data-nb-ref-number="50" id="idea50" data-nb-words="82" data-nb-chars="530">Konečně není ani vyloučeno, že&nbsp;delší pobyt v&nbsp;kosmickém pro­storu není slučitelný s&nbsp;principy života. Již dnes víme, že&nbsp;beztížný stav je&nbsp;pro kosmonauty značnou zátěží jak za&nbsp;letu, tak po&nbsp;přistání. Potíže měli Andrian Nikolajev, German Titov i&nbsp;Valentina Těreškovová. Cooper málem upadl do&nbsp;bezvědomí, když vystoupil po&nbsp;čtyřiadvacetihodinovém letu z&nbsp;kabiny lodi Mercury v&nbsp;květnu 1963&nbsp;– hrozil mu&nbsp;vážný oběhový kolaps. Před obtížemi z&nbsp;beztížného stavu neuchránilo posádku lodi Gemini 5 v&nbsp;srpnu 1965 ani zvláštní zařízení ve&nbsp;skafandrech.</span></p>
          <p class="chunk" data-nb-ref-number="51" data-nb-words="58" data-nb-chars="435"><span class="idea" data-nb-ref-number="51" id="idea51" data-nb-words="58" data-nb-chars="435">Rovněž kosmické záření zřejmě není pro zdraví kosmonautů lhostejné&nbsp;– záblesky, pozorované většinou kosmonautů, konečně lékaři vysvětlili jako subjektivní fenomény, vznikající při průletu částic pronikavého kosmického záření nitrem oka kosmonauta. Je&nbsp;otázkou, jak dlouhá je&nbsp;přípustná expozice těmto paprskům, proti nimž zatím nelze kosmické lodi chránit, bez těžkého poškození zraku a&nbsp;snad i&nbsp;dalších orgánů, především zárodečných buněk.</span></p>
          <p class="chunk" data-nb-ref-number="52" data-nb-words="28" data-nb-chars="203"><span class="idea" data-nb-ref-number="52" id="idea52" data-nb-words="28" data-nb-chars="203">A&nbsp;do třetice byly pozorovány velice nepříznivé následky, vedoucí k&nbsp;smrti, jinak skvěle zajištěných a&nbsp;automaty přímo rozmazlovaných zvířat (opic) na&nbsp;oběžné dráze, byly-li narušeny jejich biologické rytmy.</span></p>
          <p class="chunk" data-nb-ref-number="53" data-nb-words="108" data-nb-chars="719"><span class="idea" data-nb-ref-number="53" id="idea53" data-nb-words="108" data-nb-chars="719">Předpokládám, že&nbsp;se&nbsp;lidstvo dříve nebo později se&nbsp;všemi obtížemi tohoto druhu vyrovná a&nbsp;nalezne proti nim ochranu. Uvědomme si&nbsp;však, že&nbsp;zatím vykročilo do&nbsp;vesmíru jen prvními krůčky a&nbsp;na několikatýdenní pobyt (v době, kdy toto píši, 59 plánovaných dní kosmonautů ve&nbsp;Skylabu II). Není vyloučeno, že&nbsp;zvládnutí překážek, které patrně čekají ve&nbsp;vesmíru všechny bytosti podobné lidem, bude uspokojivě dokončeno teprve v&nbsp;době (má-li pravdu Lem a&nbsp;jeho Summa technologiae) ústupu civilizace z&nbsp;kosmu a&nbsp;jejího soustředění na&nbsp;jinou problematiku. Pak by&nbsp;byly snad možné lety meziplanetární, nikoli však mezihvězdné, pokud nebudou nalezeny zcela nové principy, jimiž obelstíme až&nbsp;dosud platné fyzikální zákony a&nbsp;matematické výpočty.</span></p>
          <p class="chunk" data-nb-ref-number="54" data-nb-words="10" data-nb-chars="62"><span class="idea" data-nb-ref-number="54" id="idea54" data-nb-words="10" data-nb-chars="62">Shrňme tedy konečně soubor tušení stínu, k&nbsp;němuž jsme dospěli:</span></p>
        </section>
        <section>
          <p class="chunk" data-nb-ref-number="55" data-nb-words="22" data-nb-chars="156"><span class="idea" data-nb-ref-number="55" id="idea55" data-nb-words="22" data-nb-chars="156">1. V&nbsp;dávné i&nbsp;nepříliš dávné minulosti lidstva nacházíme indicie naznačující, že&nbsp;do&nbsp;jeho sociálního vývoje zasahovaly faktory dosud neznámé nebo neobjasněné.</span></p>
          <p class="chunk" data-nb-ref-number="56" data-nb-words="20" data-nb-chars="150"><span class="idea" data-nb-ref-number="56" id="idea56" data-nb-words="20" data-nb-chars="150">2. Jedním z&nbsp;možných vysvětlení těchto nálezů všeho druhu je&nbsp;existence několika nebo mnoha ztracených civilizací, předcházejících civilizace nám známé.</span></p>
          <p class="chunk" data-nb-ref-number="57" data-nb-words="29" data-nb-chars="208"><span class="idea" data-nb-ref-number="57" id="idea57" data-nb-words="29" data-nb-chars="208">3. Tyto civilizace se&nbsp;mohly vyvíjet zcela zvláštním a&nbsp;pro nás nezvyklým způsobem a&nbsp;používat mimořádných prostředků, které navzdory své účinnosti nezanechaly materiální stopy nebo pouze výsledky svého použití.</span></p>
          <p class="chunk" data-nb-ref-number="58" data-nb-words="18" data-nb-chars="120"><span class="idea" data-nb-ref-number="58" id="idea58" data-nb-words="18" data-nb-chars="120">4. Biologický i&nbsp;společenský vývoj lidstva poskytoval, jak se&nbsp;zdá, dosti času i&nbsp;prostoru pro existenci těchto civilizací.</span></p>
          <p class="chunk" data-nb-ref-number="59" data-nb-words="37" data-nb-chars="272"><span class="idea" data-nb-ref-number="59" id="idea59" data-nb-words="37" data-nb-chars="272">5. Cesta těchto civilizací se&nbsp;mohla buď vlastním vývojem, nebo kontaminací odchýlit od&nbsp;zprvu netechnické k&nbsp;dílčím technickým realizacím v&nbsp;některých oblastech. Předpokládaný způsob přístupu k&nbsp;řešení problému však sám o&nbsp;sobě umožňoval shromáždění značného množství poznatků.</span></p>
          <p class="chunk" data-nb-ref-number="60" data-nb-words="23" data-nb-chars="155"><span class="idea" data-nb-ref-number="60" id="idea60" data-nb-words="23" data-nb-chars="155">6. Kontaminace těchto civilizací mohla být způsobena návštěvami nepozemšťanů na&nbsp;naší Zemi, a&nbsp;to jak s&nbsp;výsledkem pozitivním, tak negativním pro další vývoj.</span></p>
          <p class="chunk" data-nb-ref-number="61" data-nb-words="35" data-nb-chars="261"><span class="idea" data-nb-ref-number="61" id="idea61" data-nb-words="35" data-nb-chars="261">7. Ve&nbsp;vesmíru, dostupném našim pozorovacím prostředkům, lze předpokládat obrovské množství planet, podobných Zemi, na&nbsp;nichž se&nbsp;vyvinul život a&nbsp;podle svých dialektických zákonů pokračoval stále jemnějšími formami pohybu hmoty až&nbsp;ke&nbsp;vzniku inteligentních bytostí.</span></p>
          <p class="chunk" data-nb-ref-number="62" data-nb-words="28" data-nb-chars="199"><span class="idea" data-nb-ref-number="62" id="idea62" data-nb-words="28" data-nb-chars="199">8. Život v&nbsp;nám známém vesmíru je&nbsp;patrně založen na&nbsp;totožných principech bílkovinných molekul v&nbsp;koloidním stavu. Existuje-li život odlišný, nebílkovinný, nelze očekávat komunikaci mezi ním a&nbsp;lidstvem.</span></p>
          <p class="chunk" data-nb-ref-number="63" data-nb-words="40" data-nb-chars="317"><span class="idea" data-nb-ref-number="63" id="idea63" data-nb-words="40" data-nb-chars="317">9. Ve&nbsp;vesmíru, nám pozorováním dostupném, jsou inteligentní bytosti, jejichž sociální vývoj alespoň rámcově odpovídá vývoji lidstva tak, aby umožnil komunikaci, člověku podobné nejen fyziologicky, ale i&nbsp;morfologicky, čemuž nasvědčují četné indicie i&nbsp;teoretické předpoklady, odvozené z&nbsp;mnohotvárného života pozemského.</span></p>
          <p class="chunk" data-nb-ref-number="64" data-nb-words="44" data-nb-chars="304"><span class="idea" data-nb-ref-number="64" id="idea64" data-nb-words="44" data-nb-chars="304">10. Tyto bytosti navštívily v&nbsp;minulosti, jak se&nbsp;zdá, nejednou naši Zemi. Klíč k&nbsp;některým faktům, které jsme nazvali indiciemi, je&nbsp;třeba hledat ve&nbsp;vzájemné souvislosti těchto návštěv a&nbsp;dávných, většinou ztracených civilizací (kulturních okruhů), vyvíjejících se&nbsp;alespoň zčásti a&nbsp;dočasně pod jejich vlivem.</span></p>
          <p class="chunk" data-nb-ref-number="65" data-nb-words="34" data-nb-chars="234"><span class="idea" data-nb-ref-number="65" id="idea65" data-nb-words="34" data-nb-chars="234">Kniha Tušení stínu mohla problémy jen naznačit a&nbsp;snad tu&nbsp;a&nbsp;tam v&nbsp;nejhrubějších obrysech nastínit možnosti řešení; rád bych se&nbsp;k&nbsp;problematice dílčích otázek Tušení stínu ještě vrátil podrobnějšími a&nbsp;důkladněji dokumentovanými studiemi.</span></p>
          <p class="chunk" data-nb-ref-number="66" data-nb-words="80" data-nb-chars="553"><span class="idea" data-nb-ref-number="66" id="idea66" data-nb-words="80" data-nb-chars="553">Doufám, že&nbsp;ani v&nbsp;tomto případě všichni přátelé, kteří mne podporovali, pomáhali diskusemi i&nbsp;potřebnou literaturou a&nbsp;především zájmem o&nbsp;toto dílo, neodepřou mi&nbsp;laskavou podporu. Učiním vše pro to, aby jejich pomoc, týkající se&nbsp;objasňování faktů, nebyla spojována s&nbsp;mými závěry jinak než tak, jak je&nbsp;namístě. Obzvláště jsem zavázán odborným lektorům jednotlivých kapitol, dr. Jiřímu Grygarovi, doc.&nbsp;dr.&nbsp;Eriku Kittnarovi, ing. Věnceslavu Patrovskému, prof.&nbsp;dr.&nbsp;ing.&nbsp;Rudolfu Peškovi, dr. Miloslavu Stinglovi, dr. Pavlu Toufarovi a&nbsp;dr. Vojtěchu Zamarovskému.</span></p>
          <p class="chunk" data-nb-ref-number="67" data-nb-words="2" data-nb-chars="5"><span class="idea" data-nb-ref-number="67" id="idea67" data-nb-words="2" data-nb-chars="5">L. S.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./colophon.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>