<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Formy života ve vesmíru">
    <meta name="apple-mobile-web-app-capable" content="yes">
    <title>Formy života ve vesmíru</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Ludvík Souček: Tušení stínu">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Tušení stínu">
    <meta property="og:title" content="Tušení stínu">
    <meta property="og:type" content="book">
    <meta property="og:book:author" content="Ludvík Souček">
    <meta property="twitter:title" content="Ludvík Souček: Tušení stínu">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./tuseni_stinu_027.html">
    <link rel="next" href="./tuseni_stinu_029.html">
    <meta name="nb-order" content="25">
    <link rel="self" href="tuseni_stinu_028.html">
    <meta name="nb-identifier" content="soucek-tuseni-stinu-5fcb2dd">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="7976" data-nb-chars="55663">
    <nav role="doc-toc">
      <ul class="plain section">
        <ul class="plain section">
          <li><a href="tuseni_stinu_005.html">Věnování</a></li>
          <li><a href="tuseni_stinu_006.html">ÚVODEM</a></li>
          <li><a href="tuseni_stinu_007.html">INDICIE</a>
            <ul>
              <li><a href="tuseni_stinu_008.html">Několik nepříjemných skutečností</a></li>
              <li><a href="tuseni_stinu_009.html">Zajímavé nálezy</a></li>
              <li><a href="tuseni_stinu_010.html">Podivné mapy a neznámí kartografové</a></li>
              <li><a href="tuseni_stinu_011.html">Zapomenuté lodě</a></li>
              <li><a href="tuseni_stinu_012.html">Přece jen dalekohledy?</a></li>
              <li><a href="tuseni_stinu_013.html">Dávné Hirošimy</a></li>
            </ul>
          </li>
          <li><a href="tuseni_stinu_014.html">OTŘESENÉ CIVILIZACE</a>
            <ul>
              <li><a href="tuseni_stinu_015.html">Jedno z tajemství pyramid</a></li>
              <li><a href="tuseni_stinu_016.html">Strážci Velikonočního ostrova</a></li>
              <li><a href="tuseni_stinu_017.html">Další otazníky na letové lince</a></li>
              <li><a href="tuseni_stinu_018.html">Kamenná posedlost</a></li>
            </ul>
          </li>
          <li><a href="tuseni_stinu_019.html">CIVILIZACE DELFÍNŮ</a>
            <ul>
              <li><a href="tuseni_stinu_020.html">Delfíni, mému srdci milí…</a></li>
              <li><a href="tuseni_stinu_021.html">Před mnoha tisíci lety</a></li>
              <li><a href="tuseni_stinu_022.html">Na hranicích rozumu</a></li>
              <li><a href="tuseni_stinu_023.html">Malý šrapnel, kroužící vesmírem</a></li>
              <li><a href="tuseni_stinu_024.html">Vesmírný projektil</a></li>
              <li><a href="tuseni_stinu_025.html">Výstražný příklad a jeden z možných příspěvků řešení = Mars</a></li>
            </ul>
          </li>
          <li><a href="tuseni_stinu_026.html">POČÍTÁME VZOREC NEPOZEMŠŤANA</a>
            <ul>
              <li><a href="tuseni_stinu_027.html">Milióny cizích Zemí</a></li>
              <li><a href="tuseni_stinu_028.html">Formy života ve vesmíru</a></li>
              <li><a href="tuseni_stinu_029.html">Jak tedy vykalkulovat nepozemšťana</a></li>
              <li><a href="tuseni_stinu_030.html">Po stopách zelených mužíčků</a></li>
              <li><a href="tuseni_stinu_031.html">Proč nepřicházejí?</a></li>
            </ul>
          </li>
        </ul>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tuseni_stinu_027.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="4" data-nb-chars="23"><span class="idea" data-nb-ref-number="1" id="idea1" data-nb-words="4" data-nb-chars="23">Formy života ve&nbsp;vesmíru</span></h1>
        <section>
          <blockquote class="chunk" data-nb-ref-number="2" data-nb-words="17" data-nb-chars="117"><span class="idea" data-nb-ref-number="2" id="idea2" data-nb-words="17" data-nb-chars="117"><p><em>Nejzajímavější vlastností života je, že&nbsp;dovede pro sebe využít jak dějů čistě atomárních, tak i&nbsp;dějů makroskopických.</em></p></span></blockquote>
          <blockquote class="chunk" data-nb-ref-number="3" data-nb-words="5" data-nb-chars="21"><span class="idea" data-nb-ref-number="3" id="idea3" data-nb-words="5" data-nb-chars="21"><p><em>V&nbsp;tom je&nbsp;jeho úspěch.</em></p></span></blockquote>
          <p class="chunk" data-nb-ref-number="4" data-nb-words="7" data-nb-chars="41"><span class="idea" data-nb-ref-number="4" id="idea4" data-nb-words="7" data-nb-chars="41">FERDINAND HERČÍK: OD&nbsp;ATOMU K&nbsp;ŽIVOTU, 1946</span></p>
          <p class="chunk" data-nb-ref-number="5" data-nb-words="70" data-nb-chars="535"><span class="idea" data-nb-ref-number="5" id="idea5" data-nb-words="70" data-nb-chars="535">V&nbsp;předchozí kapitole jsme se&nbsp;přesvědčili, že&nbsp;podle slušně doložených a&nbsp;logických předpokladů soudobé astronomie a&nbsp;zejména kosmogonie máme plné právo předpokládat, že&nbsp;ve&nbsp;vesmíru, dosažitelném našemu pozorování a&nbsp;zkoumání optickými nebo radioastronomickými přístroji, je&nbsp;značný počet planetárních systémů, připouštějících vznik života za&nbsp;podmínek podobných pozemským. Pokusme teď stejně střízlivými a&nbsp;opět co&nbsp;nejlépe dokumentovanými pracovními domněnkami dospět alespoň k&nbsp;rámcové představě, jaké formy by&nbsp;tento mimozemský život mohl mít.</span></p>
          <p class="chunk" data-nb-ref-number="6" data-nb-words="85" data-nb-chars="589"><span class="idea" data-nb-ref-number="6" id="idea6" data-nb-words="85" data-nb-chars="589">Celá řada astronomů a&nbsp;tzv. exobiologů různých původních profesí překonává autory science fiction v&nbsp;míře fantazie, s&nbsp;jakou líčí možnosti a&nbsp;tvary mimozemského života, ačkoli k&nbsp;tomu patrně nejsou důvody. Naše Země je&nbsp;obrovskou laboratoří, poskytující nejrůznější prostředí od&nbsp;horkých pramenů až&nbsp;k&nbsp;ledovým vrcholům velehor, od&nbsp;bezvodých pouští až&nbsp;k&nbsp;hlubinám oceánských příkopů. Vytvořila se&nbsp;zde neuvěřitelně pestrá paleta životních forem, z&nbsp;nichž některé nám k&nbsp;našemu údivu ukázal teprve stereoskan, mikroskop, otevírající brány k&nbsp;fantastickému světu hmyzu a&nbsp;prvoků, tak jak skutečně vypadají.</span></p>
          <p class="chunk" data-nb-ref-number="7" data-nb-words="49" data-nb-chars="308"><span class="idea" data-nb-ref-number="7" id="idea7" data-nb-words="49" data-nb-chars="308">Není důvod domnívat se, že&nbsp;by&nbsp;chemicky přesně určený nerost krystaloval na&nbsp;planetě vzdáleného slunce v&nbsp;jiné soustavě než na&nbsp;Zemi&nbsp;– odporují tomu fyzikální zákony. Právě tak není důvodu domnívat se, že&nbsp;zkušenosti získané v&nbsp;„laboratoři Země“ nelze zobecňovat pro celý kosmos&nbsp;– ovšem s&nbsp;jistou dávkou opatrnosti.</span></p>
        </section>
        <section>
          <p class="chunk" data-nb-ref-number="8" data-nb-words="1" data-nb-chars="0"><span class="idea" data-nb-ref-number="8" id="idea8" data-nb-words="1" data-nb-chars="0"><img src="./resources/57_fmt.jpeg" alt="57.jpg"></span></p>
          <blockquote class="chunk" data-nb-ref-number="9" data-nb-words="15" data-nb-chars="114"><span class="idea" data-nb-ref-number="9" id="idea9" data-nb-words="15" data-nb-chars="114"><p>Snímek jednoho z&nbsp;nově objevených a&nbsp;tvarově svrchovaně neobvyklých půdních mikroorganismů, pořízený D. I. Nikitinem</p></span></blockquote>
        </section>
        <section>
          <p class="chunk" data-nb-ref-number="10" data-nb-words="1" data-nb-chars="0"><span class="idea" data-nb-ref-number="10" id="idea10" data-nb-words="1" data-nb-chars="0"><img src="./resources/59_fmt.jpeg" alt="59.jpg"></span></p>
          <blockquote class="chunk" data-nb-ref-number="11" data-nb-words="20" data-nb-chars="121"><span class="idea" data-nb-ref-number="11" id="idea11" data-nb-words="20" data-nb-chars="121"><p>Pro srovnání obvyklé a&nbsp;známé tvary půdních mikroorganismů (A) a&nbsp;některé nové formy objevené D. J. Nikitinem a&nbsp;dalšími (B)</p></span></blockquote>
        </section>
        <section>
          <p class="chunk" data-nb-ref-number="12" data-nb-words="1" data-nb-chars="0"><span class="idea" data-nb-ref-number="12" id="idea12" data-nb-words="1" data-nb-chars="0"><img src="./resources/58_fmt.jpeg" alt="58.jpg"></span></p>
          <blockquote class="chunk" data-nb-ref-number="13" data-nb-words="14" data-nb-chars="124"><span class="idea" data-nb-ref-number="13" id="idea13" data-nb-words="14" data-nb-chars="124"><p>Teprve stereoskanový mikroskop nám ukázal skutečnou tvarovou rozmanitost pozemské fauny. Hlava škvora, osmdesátkrát zvětšená</p></span></blockquote>
          <p class="chunk" data-nb-ref-number="14" data-nb-words="189" data-nb-chars="1319"><span class="idea" data-nb-ref-number="14" id="idea14" data-nb-words="189" data-nb-chars="1319">Podstatu života lze sotva redukovat tak dalece, aby se&nbsp;biologie rozpustila v&nbsp;chemii, fyzice a&nbsp;dalších pomocných exaktních vědách, zabývajících se&nbsp;makromolekulami, zejména DNK, desoxyribonukleonovou kyselinou. Život zcela jistě není, jak to&nbsp;formuloval např. Müller, jen okrajovým jevem kolem rekombinace a&nbsp;mutace genů, tedy vlastně DKN, a&nbsp;ovšem stejně jistě není, jak tvrdil Schrödinger, řízen molekulami, poslouchajícími zákonů božské kvantové mechaniky. Přesto však i&nbsp;tento svrchovaně složitý jev, vyvíjející se&nbsp;v&nbsp;časové posloupnosti vyšších forem pohybu hmoty, jenž nemůže být beze zbytku vysvětlen zákony, plně platícími pro pohyb nižších forem, připouští i&nbsp;bez nebezpečných zjednodušení rámcové určení, a&nbsp;dokonce předvídání ze&nbsp;svých elementárních stavebních kamenů, nejen pokud jde o&nbsp;složité makromolekuly, ale i, v&nbsp;prvém stupni úvah, o&nbsp;atomy prvků. Z&nbsp;devadesáti dvou přirozených prvků, stavebních kamenů naší Země a&nbsp;celého vesmíru, bylo nalezeno v&nbsp;živých organismech něco přes půl stovky. Všem organismům jsou společné tzv. obligátně biogenní prvky: uhlík, vodík, kyslík, dusík, fosfor, síra, vápník, železo, hořčík a&nbsp;draslík. Kromě nich nacházíme v&nbsp;rostlinách i&nbsp;živočiších ve&nbsp;větším nebo menším množství měď, sodík, křemík, zinek, mangan a&nbsp;některé další prvky jako prvky stopové, pro život významné nebo nezbytné.</span></p>
          <p class="chunk" data-nb-ref-number="15" data-nb-words="110" data-nb-chars="783"><span class="idea" data-nb-ref-number="15" id="idea15" data-nb-words="110" data-nb-chars="783">Život vznikl nepochybně výběrem vhodných stavebních kamenů, jejich postupnou skladbou ke&nbsp;stále složitějším sloučeninám v&nbsp;procesu komplikace vazeb a&nbsp;funkcí, kdy selekce měla význačnou úlohu. Přesto se&nbsp;však nezdá náhodnou kolerace mezi relativním zastoupením prvků ve&nbsp;vesmíru a&nbsp;jejich účastí na&nbsp;výstavbě bioplazmy. Relativní zastoupení prvků je&nbsp;nám uspokojivě přesně známo díky spolupráci celé řady vědních oborů, geologie a&nbsp;mineralogie, fyziky kosmických paprsků, astrofyziky a&nbsp;v&nbsp;poslední době i&nbsp;kosmonautiky, kritickým rozborem pozorovacích podmínek, pokud možno zbavených pozorovacích a&nbsp;metodických chyb. Kosmogonie zjišťuje tato data zejména ve&nbsp;snaze extrapolovat minulost vesmíru a&nbsp;dospět tak k&nbsp;upřesnění teorií o&nbsp;původu prvků, o&nbsp;nichž jsme se&nbsp;již v&nbsp;minulé kapitole letmo zmínili.</span></p>
          <p class="chunk" data-nb-ref-number="16" data-nb-words="73" data-nb-chars="540"><span class="idea" data-nb-ref-number="16" id="idea16" data-nb-words="73" data-nb-chars="540">V&nbsp;souvislosti našich úvah je&nbsp;lhostejné, přidržíme-li se&nbsp;hypotézy rovnovážné (Čandrasekar a&nbsp;Heinrich, 1942), opírající se&nbsp;o&nbsp;radio­aktivní rozpady, polyneutronové (Mayer a&nbsp;Teller, 1949), usuzující na&nbsp;vznik těžkých prvků z&nbsp;chladné předhvězdné hmoty, nebo nejnovějších teorií nestacionárních, zastávaných např. Gamowem, kladoucích vznik těžkých a&nbsp;středních prvků do&nbsp;prvé půlhodiny, která při rozpínání vesmíru uplynula od&nbsp;Big Bangu. Závažný je&nbsp;výsledek. Dovoluje vyčíst jisté závislosti, jejichž četnost opravňuje k&nbsp;domněnce, že&nbsp;nejde o&nbsp;náhodu.</span></p>
          <p class="chunk" data-nb-ref-number="17" data-nb-words="38" data-nb-chars="242"><span class="idea" data-nb-ref-number="17" id="idea17" data-nb-words="38" data-nb-chars="242">Především je&nbsp;nápadné, že&nbsp;průměrný počet atomů daného prvku v&nbsp;jednotce objemu prostoru klesá přímo úměrně s&nbsp;růstem atomového čísla, a&nbsp;to do&nbsp;atomové hmoty 100 zhruba podle geometrické posloupnosti, od&nbsp;atomové váhy 100 pozvolněji a&nbsp;méně výrazně.</span></p>
          <p class="chunk" data-nb-ref-number="18" data-nb-words="26" data-nb-chars="162"><span class="idea" data-nb-ref-number="18" id="idea18" data-nb-words="26" data-nb-chars="162">Kromě tohoto poklesu s&nbsp;geometrickou řadou pozorujeme i&nbsp;odchylky, z&nbsp;nichž dvě první se&nbsp;netýkají pouze vzniku atomových jader, ale i&nbsp;obecných úvah o&nbsp;skladbě života:</span></p>
        </section>
        <section>
          <p class="chunk" data-nb-ref-number="19" data-nb-words="11" data-nb-chars="66"><span class="idea" data-nb-ref-number="19" id="idea19" data-nb-words="11" data-nb-chars="66">1. „Železný vrchol“&nbsp;– tj. výrazné maximum pro atomové hmoty 53–63.</span></p>
          <p class="chunk" data-nb-ref-number="20" data-nb-words="55" data-nb-chars="380"><span class="idea" data-nb-ref-number="20" id="idea20" data-nb-words="55" data-nb-chars="380">2. Minimum v&nbsp;oblasti lehkých prvků&nbsp;– daleko rychlejší pokles relativního zastoupení prvků za&nbsp;héliem, než by&nbsp;odpovídalo poklesu s&nbsp;geometrickou řadou. Přímce, odpovídající exponenciální funkci, se&nbsp;čára přibližuje po&nbsp;výrazném zlomu v&nbsp;oblasti uhlíku. Proto jsou uhlík, dusík a&nbsp;kyslík daleko hojněji zastoupeny než lithium, berylium a&nbsp;bór, navzdory nižším atomovým číslům těchto prvků.</span></p>
        </section>
        <section>
          <p class="chunk" data-nb-ref-number="21" data-nb-words="45" data-nb-chars="322"><span class="idea" data-nb-ref-number="21" id="idea21" data-nb-words="45" data-nb-chars="322">Vyškrtněme z&nbsp;našeho přehledu zcela nebiogenní hélium, vznikající v&nbsp;obrovském množství při proton-protonové reakci hvězd prvé generace, jež z&nbsp;této reakce čerpaly energii. Také dnes září hvězdy třetí generace, jejichž matečná látka byla již obohacena těžkými prvky, díky přeměně vodíku v&nbsp;hélium tzv. uhlíko-vodíkovým cyklem.</span></p>
          <p class="chunk" data-nb-ref-number="22" data-nb-words="40" data-nb-chars="271"><span class="idea" data-nb-ref-number="22" id="idea22" data-nb-words="40" data-nb-chars="271">Zbývají čtyři prvky, které relativní početností ve&nbsp;vesmíru stojí v&nbsp;čele: vodík, uhlík, dusík, kyslík. Ihned za&nbsp;nimi se&nbsp;řadí&nbsp;– jaksi v&nbsp;rozporu s&nbsp;nalezenou pravidelností poklesu logaritmu početnosti se&nbsp;vzrůstem atomového čísla&nbsp;– železo, jako nejvýznamnější prvek katalický.</span></p>
          <p class="chunk" data-nb-ref-number="23" data-nb-words="159" data-nb-chars="1043"><span class="idea" data-nb-ref-number="23" id="idea23" data-nb-words="159" data-nb-chars="1043">Je&nbsp;náhodné, že&nbsp;právě těchto pět prvků hraje v&nbsp;biogenezi, ve&nbsp;skladbě nám známé bioplazmy, přední a&nbsp;rozhodující roli? Vysokoškolské učebnice biologie uvádějí většinou jako obligátně biogenní prvky pouze čtyři&nbsp;– na&nbsp;prvním místě fakultativně biogenních železo. Jsem přesvědčen, že&nbsp;nejde o&nbsp;shodu náhodnou, ale o&nbsp;přímou příčinnou vazbu, hrající přinejmenším stejně důležitou roli u&nbsp;kolébky života jako další důvody, jež navrhuje např. Vladimír Úlehla: „Kdo je&nbsp;zvyklý ptát se&nbsp;proč, tu&nbsp;se&nbsp;otázky takové nezdrží. Odpovídat na&nbsp;proč jako skoro vždy lze jen domněnkou: buď že&nbsp;si&nbsp;život vybírá materiál pohyblivý, a&nbsp;proto reaktivnější, jenž dovoluje hráti na&nbsp;všech pochodech životních virtuózní hru, které by&nbsp;nebyly schopny těžkopádné prvky o&nbsp;velké váze atomové; nebo že&nbsp;se&nbsp;život vyvíjel současně, jak vznikaly prvky z&nbsp;těžkých (tuto domněnku však vyvrátila moderní kosmogonie&nbsp;– pozn. aut.), nebo konečně že&nbsp;většina těžkých prvků nevstupuje s&nbsp;hlavními stavebními kameny života, s&nbsp;uhlíkem, dusíkem, vodíkem a&nbsp;kyslíkem, do&nbsp;vazeb tak pestrých jako prvky lehčí.“</span></p>
          <p class="chunk" data-nb-ref-number="24" data-nb-words="83" data-nb-chars="611"><span class="idea" data-nb-ref-number="24" id="idea24" data-nb-words="83" data-nb-chars="611">Naprostou nezbytnost a&nbsp;elementárnost uhlíku, vodíku, kyslíku a&nbsp;dusíku (k nimž můžeme připočítat fosfor) prokazuje i&nbsp;jejich absolutní nenahraditelnost, nemožnost substituce jakýmkoli jiným prvkem, zatímco např. mnohé rostliny mohou růst, i&nbsp;když nemají sodík, některé organismy (i živočichové&nbsp;– moucha Drosophila) mohou žít bez vápníku. Sodík a&nbsp;draslík, chlor a&nbsp;brom se&nbsp;mohou navzájem často substituovat. Železo je&nbsp;nenahraditelné nejen jako „přenašeč kyslíku“ v&nbsp;krevním barvivu hemoglobinu, ale jako rozhodující součást buněčného enzymu cytochromu, umožňujícího buňkám příjem kyslíku, a&nbsp;tím výměnu látkovou vůbec.</span></p>
          <p class="chunk" data-nb-ref-number="25" data-nb-words="85" data-nb-chars="561"><span class="idea" data-nb-ref-number="25" id="idea25" data-nb-words="85" data-nb-chars="561">V&nbsp;ojedinělých případech přejímá funkci železa jako přenašeče kyslíku měď – např. u&nbsp;ústřic a&nbsp;chobotnic. Zdá se&nbsp;však, že&nbsp;se&nbsp;tento „pokus“ příliš nevydařil. Modré krevní barvivo, obsahující jako rozhodující složku měď, není schopno přenášet kyslík ani zdaleka tak vydatně jako hemoglobin, a&nbsp;nepředstavuje patrně žádnou výhodu&nbsp;– spíše naopak. Zdá se, že&nbsp;v&nbsp;těchto případech jde o&nbsp;variantu sice slučitelnou se&nbsp;životem a&nbsp;v&nbsp;podmínkách vzniku snad dokonce výhodnou (nedostatek železa? nadbytek mědi?), v&nbsp;dlouhodobých důsledcích však nutně vedoucí ke&nbsp;slepé uličce vývoje.</span></p>
          <p class="chunk" data-nb-ref-number="26" data-nb-words="21" data-nb-chars="139"><span class="idea" data-nb-ref-number="26" id="idea26" data-nb-words="21" data-nb-chars="139">Chemické vlastnosti základních, plastických biogenních prvků jsou zároveň i&nbsp;vysvětlením otázek, jež si&nbsp;položil Úlehla a&nbsp;s&nbsp;ním i&nbsp;mnozí jiní.</span></p>
          <p class="chunk" data-nb-ref-number="27" data-nb-words="6" data-nb-chars="50"><span class="idea" data-nb-ref-number="27" id="idea27" data-nb-words="6" data-nb-chars="50">Pro život závažnými charakteristikami uhlíku jsou:</span></p>
        </section>
        <section>
          <p class="chunk" data-nb-ref-number="28" data-nb-words="7" data-nb-chars="49"><span class="idea" data-nb-ref-number="28" id="idea28" data-nb-words="7" data-nb-chars="49">a) jeho malá reaktivita, bránící prudkým reakcím,</span></p>
          <p class="chunk" data-nb-ref-number="29" data-nb-words="9" data-nb-chars="52"><span class="idea" data-nb-ref-number="29" id="idea29" data-nb-words="9" data-nb-chars="52">b) je&nbsp;schopen slučovat se&nbsp;se&nbsp;všemi biogenními prvky,</span></p>
          <p class="chunk" data-nb-ref-number="30" data-nb-words="26" data-nb-chars="168"><span class="idea" data-nb-ref-number="30" id="idea30" data-nb-words="26" data-nb-chars="168">c) je&nbsp;schopen tvořit řetězce a&nbsp;kruhová jádra molekul takových rozměrů, že&nbsp;je&nbsp;splněna jedna ze&nbsp;základních podmínek nám známého života&nbsp;– totiž koloidního stavu bioplazmy,</span></p>
          <p class="chunk" data-nb-ref-number="31" data-nb-words="14" data-nb-chars="106"><span class="idea" data-nb-ref-number="31" id="idea31" data-nb-words="14" data-nb-chars="106">d) všechny valence uhlíku nemusí být nasyceny, což umožňuje vznik sloučenin labilních, snadno reagujících,</span></p>
          <p class="chunk" data-nb-ref-number="32" data-nb-words="25" data-nb-chars="181"><span class="idea" data-nb-ref-number="32" id="idea32" data-nb-words="25" data-nb-chars="181">e) díky těmto i&nbsp;dalším vlastnostem (izomerie, stereoizomerie) je&nbsp;uhlík schopen vytvářet ze&nbsp;všech ostatních prvků největší počet sloučenin, teoreticky (a patrně i&nbsp;prakticky) milióny,</span></p>
          <p class="chunk" data-nb-ref-number="33" data-nb-words="17" data-nb-chars="123"><span class="idea" data-nb-ref-number="33" id="idea33" data-nb-words="17" data-nb-chars="123">f) mnohé sloučeniny uhlíku uvolňují při štěpení dostatek energie, aby byla umožněna látková a&nbsp;energetická výměna organismů,</span></p>
          <p class="chunk" data-nb-ref-number="34" data-nb-words="32" data-nb-chars="232"><span class="idea" data-nb-ref-number="34" id="idea34" data-nb-words="32" data-nb-chars="232">g) asymetrické uspořádání uhlíkových atomů v&nbsp;molekule podmiňuje její optickou aktivitu, jež se&nbsp;zdá být jednou z&nbsp;podmínek života, soudě podle svrchovaně vzácného výskytu symetrických sloučenin a&nbsp;látek opticky neaktivních v&nbsp;bioplazmě.</span></p>
        </section>
        <section>
          <p class="chunk" data-nb-ref-number="35" data-nb-words="93" data-nb-chars="605"><span class="idea" data-nb-ref-number="35" id="idea35" data-nb-words="93" data-nb-chars="605">V&nbsp;celé soustavě prvků je&nbsp;jen jediný prvek, který by&nbsp;mohl v&nbsp;základním modelu živé hmoty, nám známém (to je&nbsp;třeba mít stále na&nbsp;paměti) ze&nbsp;života pozemského, uhlík zastoupit: křemík. Tento prvek je&nbsp;obsažen především v&nbsp;tuhých obalech některých prvoků a&nbsp;řas, v&nbsp;podpůrných tkáních rostlin, v&nbsp;živočišných tělech v&nbsp;málo aktivních orgánech. Jako biogenní prvek se&nbsp;tedy v&nbsp;„pozemském modelu“ života nijak zvlášť neuplatnil, a&nbsp;to ani jako prvek katalytický. Jeho chemické vlastnosti však stále znovu poutají pozornost exobiologů, snažících se&nbsp;přírodě navrhnout svůj vlastní model života, odlišný od&nbsp;života pozemského.</span></p>
          <p class="chunk" data-nb-ref-number="36" data-nb-words="445" data-nb-chars="3130"><span class="idea" data-nb-ref-number="36" id="idea36" data-nb-words="445" data-nb-chars="3130">Vycházejíce z&nbsp;obecného asimilačního plánu, jenž je&nbsp;pro všechny pozemské organismy víceméně shodný, navrhují nahradit ve&nbsp;svém modelu uhlík křemíkem, prvkem uhlíku nejpodobnějším, jehož sloučeniny jsou ještě ke&nbsp;všemu&nbsp;– což tito exobiologové neopomenou zdůraznit&nbsp;– chemicky i&nbsp;fyzikálně odolnější než analogické sloučeniny uhlíku. Většinou ovšem opomenou dodat, že&nbsp;tato odolnost je&nbsp;vykoupena nedostatkem vlastností, vypočítaných uhlíku; především neporovnatelně menším množstvím možností, jež spojování křemíkových atomů dovoluje, horšími předpoklady energeticky výhodných štěpných reakcí atd.&nbsp;– to&nbsp;vše bez základní výhody: zbavení se&nbsp;nutnosti koloidního stavu protoplazmy. Tu&nbsp;by&nbsp;takový křemíkový život dosahoval jen v&nbsp;mezní, teoreticky velmi obtížně konstruované skladbě, jejíž stabilita vůči zevním vlivům, zejména termickým, by&nbsp;byla ještě ke&nbsp;všemu patrně daleko nižší než „obyčejného“ života uhlíkového. Zastánci křemíkového života přehlížejí nebo nepovažují za&nbsp;důležité, že&nbsp;se&nbsp;křemík zřejmě neosvědčil jako plastický biogenní prvek pozemského života, což je&nbsp;tím nápadnější, že&nbsp;jeho množství v&nbsp;živých tkáních (v lidském těle např. tvoří křemík toliko 0,0008 % váhy oproti 20,2 % váhy uhlíku) je&nbsp;v&nbsp;příkrém a&nbsp;ze všech biogenních prvků nejnápadnějším nepoměru k&nbsp;obsahu křemíku v&nbsp;zemské kůře&nbsp;– celkem asi 26 % převážně vázaného na&nbsp;SiO2, tvořící 60 % zemského povrchu. Lze tedy předpokládat, že&nbsp;„křemíkový život“ není, ať&nbsp;už&nbsp;geneticky nebo skladebně, pro pozemské a&nbsp;jim podobné podmínky vhodný a&nbsp;že by&nbsp;se&nbsp;mohl uplatňovat nejvýše v&nbsp;podmínkách svým historickým vývojem a&nbsp;současným stavem od&nbsp;podmínek pozemských podstatně odlišných. Rozhodně je&nbsp;nutné odkázat do&nbsp;říše bájí a&nbsp;na stránky science fiction „křemenné bytosti“, podobné pozemským živočichům, nebo dokonce lidem, tedy v&nbsp;makrostruktuře determinovaným týmiž nebo velmi podobnými podmínkami, jako život nám známý, v&nbsp;mikrostruktuře však naprosto odlišným, se&nbsp;zcela odlišným mechanismem dědičnosti, nevázaným kódem složité struktury, představované v&nbsp;každé buňce nám známých forem života obou říší, živočišné i&nbsp;rostlinné, vlákny kyseliny desoxyribonukleové. Tato vlákna, dlouhá v&nbsp;každé lidské buňce asi 50 cm&nbsp;(!) a&nbsp;svou celkovou délkou u&nbsp;jediného člověka tedy spojující šestsetkrát Slunce se&nbsp;Zemí, uchovávají v&nbsp;každé ze&nbsp;šedesáti bilionů lidských tělových buněk zprávy, jež by&nbsp;v&nbsp;binárním systému (podle odhadu dr. Beadlese) zaplnily tisíc svazků slovníkového formátu. Neméně důležitou vlastností DNK je&nbsp;schopnost rozdělit se&nbsp;podélně dosti složitým procesem ve&nbsp;dvě zcela identické molekuly a&nbsp;předat tak bez zkreslení všechny dědičné informace. Fytopaleontologové se&nbsp;domnívají, že&nbsp;takto podmíněné dělení buněk, mitóza, je&nbsp;staré jako buněčný život sám, ba&nbsp;ještě starší, spadající do&nbsp;éry tzv. euka­riontů, předchůdců dnešních řas, z&nbsp;nichž nejstarší byly objeveny roku 1966 v&nbsp;kalifornském Údolí smrti. Již tyto organismy, staré nejméně miliardu let, byly schopné fotosyntetizovat látky, nezbytné k&nbsp;prvotnímu životu, a&nbsp;odštěpovat z&nbsp;vody kyslík pro vyšší vícebuněčné organismy. Žádné sloučeniny křemíku, schopné zajistit tyto funkce, nebyly dosud zjištěny a&nbsp;nelze je&nbsp;ani teoreticky předpokládat.</span></p>
          <p class="chunk" data-nb-ref-number="37" data-nb-words="32" data-nb-chars="250"><span class="idea" data-nb-ref-number="37" id="idea37" data-nb-words="32" data-nb-chars="250">Mimochodem podotýkám, že&nbsp;představa života, od&nbsp;počátku schopného být životem nazván, a&nbsp;tedy nastupujícího po&nbsp;známých „organizovaných kapkách“, koacervátech akademika A. I. Oparina, konstituovaných na&nbsp;základě informací řetězů DNK, přináší řadu svízelí.</span></p>
          <p class="chunk" data-nb-ref-number="38" data-nb-words="143" data-nb-chars="1007"><span class="idea" data-nb-ref-number="38" id="idea38" data-nb-words="143" data-nb-chars="1007">Přesto, že&nbsp;tento problém souvisí s&nbsp;tématem naší knihy jen okrajově, alespoň několik slov o&nbsp;něm: v&nbsp;původní bezkyslíkaté pozemské atmosféře, složené především z&nbsp;molekul H2, H2O, NH3 a&nbsp;CH4 spolu s&nbsp;poměrně značným podílem vzácných interních plynů, vznikaly štěpením vodních molekul jednak kyslík, jednak vodík, unikající do&nbsp;meziplanetárního prostoru. Z&nbsp;vodních a&nbsp;dalších molekul se&nbsp;účinkem slunečního záření, zejména krátkovlnné části spektra a&nbsp;za účasti mohutných elektrických výbojů nepředstavitelných bouří, tvořily první organické sloučeniny. Experimentálně se&nbsp;podařilo tento proces napodobit; výtěžkem byl glycin, alanin a&nbsp;další aminokyseliny i&nbsp;jiné organické látky. A&nbsp;ne v&nbsp;nepodstatném množství: Carl Sagan odhaduje celkovou hmotu takto vytvořených, život předcházejících organických látek za&nbsp;3 miliardy let (což je&nbsp;dnes nejčastější odhad trvání naší planety před vznikem prvého života) nad každým cm2 povrchu Země na&nbsp;několik kilogramů. Rozpuštěny v&nbsp;moři mohly poskytnout poměrně „výživný bujón“, asi 1 %.</span></p>
          <p class="chunk" data-nb-ref-number="39" data-nb-words="64" data-nb-chars="428"><span class="idea" data-nb-ref-number="39" id="idea39" data-nb-words="64" data-nb-chars="428">V&nbsp;tomto „bujónu“ se&nbsp;bezpochyby rozvinul život až&nbsp;k&nbsp;formám, podle Ljapunova „kódovaným stavem molekul DNK“&nbsp;– neboť jinou formu života, jiný model, jiný typ přenosu dědičnosti jsme neobjevili a&nbsp;asi neobjevíme ani v&nbsp;budoucnu. Mohlo k&nbsp;tomu dojít dvěma způsoby: náhodnou shodou okolností, nebo, jak tvrdí marxističtí přírodovědci, v&nbsp;rámci zákonitého zdokonalování a&nbsp;zjemňování materiálního pohybu hmoty až&nbsp;k&nbsp;nejvyšší formě, k&nbsp;životu.</span></p>
        </section>
        <section>
          <p class="chunk" data-nb-ref-number="40" data-nb-words="124" data-nb-chars="955"><span class="idea" data-nb-ref-number="40" id="idea40" data-nb-words="124" data-nb-chars="955">Laboratorní syntéza DNK a&nbsp;RNK (ribonukleové kyseliny, zastávající v&nbsp;buňce jakousi úlohu „pošty“ mezi jadernými strukturami a&nbsp;výkonnými buněčnými organuly, uloženými mimo jádro v&nbsp;cytoplazmě) se&nbsp;zdařila, ovšem v&nbsp;podmínkách, které sotva můžeme v&nbsp;praoceánech očekávat, ačkoli ani to&nbsp;není zcela nemožné vzhledem k&nbsp;obdobím prudkého zvýšení intenzity kosmických paprsků, výbuchům blízkých supernov, výkyvům zemské geotermiky, sopečným výbuchům, záření radioaktivních zemských krbů nebo konečně zásahům tak efektivním, jaké až&nbsp;dosud (a ne&nbsp;se&nbsp;stejným výsledkem) můžeme experimentálně docílit jen nasazením nejmocnějších urychlovačů částic: roku 1963 zaregistrovalo mnoho počítačů kosmických částic a&nbsp;observatoří spršku kosmického záření, vyvolaného jedním jediným atomovým jádrem vodíku, jež k&nbsp;nám přiletělo z&nbsp;kosmu mimo Galaxii, urychleno energií devadesáti trilionů elektronvoltů, tedy miliardkrát větší, než jakou poskytují největší pozemské urychlovače částic…</span></p>
          <p class="chunk" data-nb-ref-number="41" data-nb-words="41" data-nb-chars="333"><span class="idea" data-nb-ref-number="41" id="idea41" data-nb-words="41" data-nb-chars="333">I&nbsp;když předpokládáme nejen obecnou existenci, ale i&nbsp;místní přítomnost potřebných bází, skládajících aminokyseliny, je&nbsp;náhodný vznik „životaschopného života“, tedy života, vybaveného smysluplnou informací, zakódovanou v&nbsp;řetězci DNK, náhodou opravdu výjimečnou, pokud uvažujeme o&nbsp;životě, analogickém jevům, které jako život označujeme.</span></p>
          <p class="chunk" data-nb-ref-number="42" data-nb-words="53" data-nb-chars="376"><span class="idea" data-nb-ref-number="42" id="idea42" data-nb-words="53" data-nb-chars="376">Nejjednodušší forma nám známého života, představovaná např. velmi primitivními druhy bakterií, obsahuje v&nbsp;buňce alespoň 2000&nbsp;genů (cystronů), z&nbsp;nichž každý reguluje činnost některého z&nbsp;enzymů. Toto číslo představuje, jak se&nbsp;zdá a&nbsp;jak odpovídá našim dnešním poznatkům, dolní možnou mez; menší počet elementů, řídících enzymatickou činnost buňky, by&nbsp;nebyl slučitelný se&nbsp;životem.</span></p>
          <p class="chunk" data-nb-ref-number="43" data-nb-words="39" data-nb-chars="261"><span class="idea" data-nb-ref-number="43" id="idea43" data-nb-words="39" data-nb-chars="261">Každý z&nbsp;těchto genů je&nbsp;zakódován asi 1000 „slovy“&nbsp;– aminokyselinami, z&nbsp;nichž opět každá aminokyselina obsahuje 4 báze. Celkem tedy musíme i&nbsp;v&nbsp;nejjednodušší formě buněčného života předpokládat minimálně 6 000 000 článků aminokyselin, jejichž čtyři báze poskytují</span></p>
          <blockquote class="chunk" data-nb-ref-number="44" data-nb-words="3" data-nb-chars="8"><span class="idea" data-nb-ref-number="44" id="idea44" data-nb-words="3" data-nb-chars="8"><p>46&nbsp;×&nbsp;105</p></span></blockquote>
          <p class="chunk" data-nb-ref-number="45" data-nb-words="88" data-nb-chars="612"><span class="idea" data-nb-ref-number="45" id="idea45" data-nb-words="88" data-nb-chars="612">možností. Pravděpodobnost, že&nbsp;vznikne taková kombinace, jejíž bezchybnost a&nbsp;dokonalost je&nbsp;podmínkou smysluplné informace, a&nbsp;tím i&nbsp;života, lze tedy vyjádřit poměrem 1&nbsp;:&nbsp;4&nbsp;– za&nbsp;níž následuje milión nul. Takřka nekonečně malá pravděpodobnost samovolného vzniku prostou náhodnou kombinací a&nbsp;rekombinací vynikne, uvědomíme-li si, že&nbsp;od&nbsp;vzniku života na&nbsp;Zemi uběhl počet vteřin, vyjádřitelný číslem s&nbsp;pouhými 13 nulami. Máme však právo domnívat se, že&nbsp;doba, jež uběhla od&nbsp;vytvoření pozemských podmínek snesitelných životu do&nbsp;objevení se&nbsp;prvních primitivních organismů, byla podstatně kratší, ba&nbsp;až&nbsp;neuvěřitelně krátká.</span></p>
          <p class="chunk" data-nb-ref-number="46" data-nb-words="88" data-nb-chars="650"><span class="idea" data-nb-ref-number="46" id="idea46" data-nb-words="88" data-nb-chars="650">Ostatně, abychom zůstali u&nbsp;příměru použitého na&nbsp;jiném místě: ani samovolné vytvoření potřebných enzymů nezajistilo prvotnímu organismu život&nbsp;– nebyly by&nbsp;totiž schopny reprodukce, a&nbsp;velice brzy, v&nbsp;několika minutách, by&nbsp;došlo k&nbsp;vyrovnání energetických hladin, k&nbsp;smrti buňky. Rovněž sama náhodně vytvořená pentle DNK (což je&nbsp;ještě nepravděpodobnější) by&nbsp;byla bezcenná bez substancí, na&nbsp;nichž by&nbsp;mohla rozvíjet svou činnost. Analogicky: i&nbsp;když připustíme náhodný vznik auta protřepáváním kontejneru naplněného nejrozmanitějšími součástkami, nebude toto auto schopno provozu bez silnic, benzínových rafinérií a&nbsp;pump, gumáren, vyrábějících pneumatiky, atd.</span></p>
          <p class="chunk" data-nb-ref-number="47" data-nb-words="140" data-nb-chars="993"><span class="idea" data-nb-ref-number="47" id="idea47" data-nb-words="140" data-nb-chars="993">Může se&nbsp;ovšem vyskytnout námitka, že&nbsp;prvotní život byl jednodušší než dnes známý, že&nbsp;informace, potřebné k&nbsp;jeho zachování a&nbsp;pokračování, byly podstatně skromnější, ba&nbsp;že&nbsp;snad představoval jakýsi předstupeň na&nbsp;daleko prostších principech. Tuto námitku nelze zatím zásadně vyvrátit&nbsp;– všechny naše vědomosti ji&nbsp;však popírají. Jednota kódového systému veškerého života naší Země s&nbsp;jeho nespočetnými variacemi a&nbsp;morfologickou pestrostí nás nutí k&nbsp;myšlence, že&nbsp;se&nbsp;vyvinul ze&nbsp;společného základu, založeného na&nbsp;jednotném principu enzymatické koordinace a&nbsp;korelace řetězci nukleových kyselin, jejichž maximální jednoduchost je&nbsp;limitní a&nbsp;představuje i&nbsp;tak vysoce složitý aparát. Použijeme-li naposled již dost přetíženého příměru: i&nbsp;nejstarší dědeček automobil vznikl jako složitý výrobek s&nbsp;koly, řízením, pístovým motorem, brzdami, rozvodem atd. atd. a&nbsp;jen takto, dialektickým kvalitativním zvratem, jej můžeme pochopit a&nbsp;odvodit dnešní typy. S&nbsp;koloběžkou či&nbsp;drezínou jeví jistou „podobnost“&nbsp;– nic víc.</span></p>
          <p class="chunk" data-nb-ref-number="48" data-nb-words="80" data-nb-chars="626"><span class="idea" data-nb-ref-number="48" id="idea48" data-nb-words="80" data-nb-chars="626">Nelze než souhlasit s&nbsp;vědci, kteří prohlašovali, že&nbsp;biosyntéza, vznik živého organismu (dnes by&nbsp;patrně mluvili skromněji o&nbsp;syntéze makromolekuly DNK nebo viru), náhodně ze&nbsp;směsi organických sloučenin, je&nbsp;asi stejně málo pravděpodobná jako vznik nikoli automobilu, ale přesně jdoucích hodinek, potřepáváme-li pytlíkem, naplněným všemožnými součástkami, pery, kolečky a&nbsp;šroubky. Tím dokazovali podle vlastního světového názoru buď nezbytnost zásahu nadpřirozené, paravědecké vůle, nebo tendenci neživých soustav k&nbsp;ustavičnému zdokonalování, tedy proces opačný obecně uznávanému poklesu míry organizovanosti a&nbsp;zvyšování entropie.</span></p>
          <p class="chunk" data-nb-ref-number="49" data-nb-words="33" data-nb-chars="247"><span class="idea" data-nb-ref-number="49" id="idea49" data-nb-words="33" data-nb-chars="247">„Potřásání pytlíkem“ se&nbsp;ovšem odehrávalo nejméně po&nbsp;celou miliardu let v&nbsp;nespočetných kapkách světového praoceánu v&nbsp;každém okamžiku, v&nbsp;každém zlomku vteřiny, kdy byl roztok organických sloučenin vystaven nejrůznějším chemickým a&nbsp;fyzikálním vlivům.</span></p>
          <p class="chunk" data-nb-ref-number="50" data-nb-words="87" data-nb-chars="619"><span class="idea" data-nb-ref-number="50" id="idea50" data-nb-words="87" data-nb-chars="619">Země kromě toho nemusela „třepat pytlíkem“ nekonečně. Všechno nasvědčuje tomu, že&nbsp;první vzniklý dokonalý stroj byl zároveň strojem posledním, který zabránil jakémukoli dalšímu „třepání pytlíkem“ jednou provždy. Budoucnost, schopná zakódovat do&nbsp;řeči počítacího stroje obrovské množství časových, chemických, fyzikálních i&nbsp;dalších faktorů vzniku života na&nbsp;Zemi, budoucnost, jež pozná a&nbsp;popíše všechny součástky v&nbsp;„pytlíku“, nalezne snad i&nbsp;řádovou shodu mezi dobou, jež uplynula na&nbsp;Zemi od&nbsp;jejího vzniku až&nbsp;k&nbsp;objevení se&nbsp;života, a&nbsp;počtem pravděpodobnosti, předvídajícím tuto možnost, měnící se&nbsp;s&nbsp;přibýváním času v&nbsp;jistotu.</span></p>
          <p class="chunk" data-nb-ref-number="51" data-nb-words="127" data-nb-chars="911"><span class="idea" data-nb-ref-number="51" id="idea51" data-nb-words="127" data-nb-chars="911">Poslední potřebný důkaz, skvěle potvrzující materialistický světový názor v&nbsp;biologii, totiž syntéza života, živých organismů, byl podán kolektivem Arthura Kornberga, amerického biologa, odměněného roku 1959 Nobelovou cenou. Jeho práce vyvrcholila roku 1967 biosyntézou jednoduchého viru fí&nbsp;X&nbsp;174 z&nbsp;5500 nukleotidů ve&nbsp;čtyřech skupinách, seřazených v&nbsp;přesně určeném rozsahu a&nbsp;pořadí. Umělý virus, na&nbsp;jehož biosyntéze měl rozhodující podíl Kornbergův objev polymerázy DNK, schopné uskutečnit stavbu molekuly DNK v&nbsp;přesných proporcích, se&nbsp;chová naprosto totožně jako virus přírodní: vniká do&nbsp;baktérií, rozmnožuje se&nbsp;v&nbsp;nich a&nbsp;posléze je&nbsp;ničí. Kornbergova biosyntéza prokázala s&nbsp;konečnou platností neplodnost idealistických názorů na&nbsp;vznik života i&nbsp;na účelnost&nbsp;– sám Kornberg to&nbsp;vyjádřil velice precizně: V&nbsp;oblasti biologického průzkumu je&nbsp;jen jedno vědecky únosné stanovisko, totiž předpokládat, že&nbsp;příroda nemá cíl.</span></p>
          <p class="chunk" data-nb-ref-number="52" data-nb-words="56" data-nb-chars="385"><span class="idea" data-nb-ref-number="52" id="idea52" data-nb-words="56" data-nb-chars="385">Laboratorní syntéza viru fí&nbsp;X&nbsp;174 mimo jiné upřesnila naše znalosti o&nbsp;„součástkách, jež musí být obsaženy v&nbsp;pytlíku“&nbsp;– jsou to&nbsp;proteiny, hlavní složka buňky, jež se&nbsp;však samy nemohou reprodukovat, nukleinové kyseliny, jež jim to&nbsp;jako nositelky dědičnosti umožňují, a&nbsp;konečně proteiny charakteru enzymů, jejichž katalyzační činnost spíná celý podivuhodný cyklus prvotního vzniku života.</span></p>
          <p class="chunk" data-nb-ref-number="53" data-nb-words="103" data-nb-chars="682"><span class="idea" data-nb-ref-number="53" id="idea53" data-nb-words="103" data-nb-chars="682">Jistě&nbsp;– bylo třeba nesčetných opakování a&nbsp;mimořádné „náhody“ (která není ničím jiným, než mírou možnosti); ale což není takových podivuhodných shod okolností kolem nás celá řada? Jsem si&nbsp;vědom nepřiměřenosti tohoto přirovnání, přesto si&nbsp;je&nbsp;však nemohu pro jistou plastičnost odpustit: Plinius Starší v&nbsp;37. díle své Historia Naturalis vypráví o&nbsp;leštěném achátu, jenž byl majetkem krále Pyrrha. Zobrazoval „bez zásahu umění“ Apollóna s&nbsp;lyrou v&nbsp;ruce v&nbsp;doprovodu devíti Múz, třímajících sobě vlastní atributy. Achát byl zdrojem četných úvah; v&nbsp;16. století se&nbsp;domnívá Cardano, že&nbsp;jde o&nbsp;zkamenělý obraz, o&nbsp;století později tvrdí Richelieuův knihovník Caffarel, že&nbsp;je&nbsp;„spontánním zázrakem“…</span></p>
          <p class="chunk" data-nb-ref-number="54" data-nb-words="33" data-nb-chars="220"><span class="idea" data-nb-ref-number="54" id="idea54" data-nb-words="33" data-nb-chars="220">Kolik tisíců nebo statisíců „bitů“ se&nbsp;spojilo v&nbsp;optimálním pořadí, aby poskytly při zpracování achátu, vyžadujícím další tisíce náhodných „bitů“ v&nbsp;hloubce řezu, jeho směru atd. atd., vznik&nbsp;– pouhé kamenné hříčky přírody?</span></p>
          <p class="chunk" data-nb-ref-number="55" data-nb-words="57" data-nb-chars="395"><span class="idea" data-nb-ref-number="55" id="idea55" data-nb-words="57" data-nb-chars="395">Podmínky, „součástky“ ovšem musely být dány. Mohli bychom protřepávat pytlík hodinářských dílců celou věčnost, aniž bychom stvořili myš. Mohli bychom celou věčnost působit na&nbsp;„bujón“ pramoří nejrůznějšími druhy energií, aniž bychom získali hodinky. Je&nbsp;to&nbsp;další důkaz, že&nbsp;život je&nbsp;přiměřený zcela základním okolnostem svého vzniku, jež se, jak víme, patrně vztahují i&nbsp;na mnoho těles mimozemských.</span></p>
          <p class="chunk" data-nb-ref-number="56" data-nb-words="22" data-nb-chars="161"><span class="idea" data-nb-ref-number="56" id="idea56" data-nb-words="22" data-nb-chars="161">Zbývá vysvětlit, proč první „stroj“ života byl zároveň „strojem“ posledním, železným dogmatem, jen velmi pomalu v&nbsp;rytmu miliónů let obměňovaným a&nbsp;zdokonalovaným.</span></p>
          <p class="chunk" data-nb-ref-number="57" data-nb-words="39" data-nb-chars="238"><span class="idea" data-nb-ref-number="57" id="idea57" data-nb-words="39" data-nb-chars="238">Jeden jediný pár much by&nbsp;za&nbsp;ideálních podmínek produkoval takové množství potomků a&nbsp;prapotomků, že&nbsp;by&nbsp;za&nbsp;několik měsíců jejich váha překročila váhu Země. Totéž&nbsp;– za&nbsp;poněkud delší dobu&nbsp;– by&nbsp;dokázala jediná bez překážek se&nbsp;množící baktérie.</span></p>
          <p class="chunk" data-nb-ref-number="58" data-nb-words="101" data-nb-chars="721"><span class="idea" data-nb-ref-number="58" id="idea58" data-nb-words="101" data-nb-chars="721">Stejně tomu bylo při vzniku života. První chuchvaleček „vysoce stabilní hmoty“ využívající k&nbsp;vypracování záchovných reakcí informace, jež obdržel po&nbsp;dlouhém bezvýsledném „protřepávání pytlíkem“ darem v&nbsp;podobě molekuly DNK, se&nbsp;pojednou ocitl v&nbsp;živné polévce obrovského oceánu, jakoby připravené pro něj. Miliardkrát, biliónkrát již shoda okolností vytvořila „stroje“ podobné jemu&nbsp;– ale s&nbsp;nepatrnými závadami, bránícími chodu. Pokud se&nbsp;nerozložily, nezahynuly&nbsp;– a&nbsp;lze mluvit o&nbsp;hynutí tam, kde nemůžeme použít slova „život“?&nbsp;– byly nesčíslným potomkům prvého dokonalého „stroje“ vítanou potravou, přinášející látky na&nbsp;vyšší energetické úrovni a&nbsp;urychlující tak příboj života, jenž se&nbsp;jako vlna tsunami hnal světovým oceánem.</span></p>
          <p class="chunk" data-nb-ref-number="59" data-nb-words="58" data-nb-chars="429"><span class="idea" data-nb-ref-number="59" id="idea59" data-nb-words="58" data-nb-chars="429">Naprosto stejná situace nastala, byl-li vývoj života výsledkem zákonitého procesu zjemňování pohybu hmoty a&nbsp;postupoval-li přes Oparinovy koacerváty od&nbsp;postupného vytváření složitých bílkovinných struktur až&nbsp;k&nbsp;makromolekulám DNK. I&nbsp;v&nbsp;tomto případě se, jak se&nbsp;zdá, uplatnila rozhodujícím způsobem první makromolekula, schopná dokonale splnit své poslání&nbsp;– kódovat informaci a&nbsp;zároveň předávat kód rozdělením ve&nbsp;dvě shodné molekuly.</span></p>
          <p class="chunk" data-nb-ref-number="60" data-nb-words="91" data-nb-chars="637"><span class="idea" data-nb-ref-number="60" id="idea60" data-nb-words="91" data-nb-chars="637">Rozdíl oproti prvému způsobu by&nbsp;byl především v&nbsp;akumulaci prvotní životní energie tohoto prvotního života. Zatímco by&nbsp;se&nbsp;v&nbsp;prvém případě dělící se&nbsp;organismy musely spokojit s&nbsp;tím, co&nbsp;poskytoval živný „bujón“ praoceánu, ve&nbsp;druhém případě by&nbsp;se&nbsp;patrně tento prvotní organismus setkával na&nbsp;každém kroku s&nbsp;výsledky zpola dokončené biosyntézy, poskytující jeho dceřiným buňkám nesrovnatelně vydatnější asimilační možnosti a&nbsp;– pravděpodobně – i&nbsp;účinnější základní impuls k&nbsp;dalšímu vývoji rozmnožením v&nbsp;daleko větší míře, než předpokládá náhoda, a&nbsp;tím ke&nbsp;statistickému zvýšení možnosti účelných, progresivních mutací a&nbsp;dalších genetických změn.</span></p>
          <p class="chunk" data-nb-ref-number="61" data-nb-words="109" data-nb-chars="764"><span class="idea" data-nb-ref-number="61" id="idea61" data-nb-words="109" data-nb-chars="764">Hlavním argumentem pro vznik života z&nbsp;jednoho jediného centra, z&nbsp;jediného „praotce“ tvaru nitkovité makromolekuly, obklopené chuchvalečkem koloidní hmoty, jsou jisté zvláštnosti, jejichž dědici jsme i&nbsp;my v&nbsp;každé tělové buňce,&nbsp;– především očividná přednost, která je&nbsp;při skladbě živé hmoty bez zřejmých důvodů dávána látkám opticky aktivním, zejména levotočivým. Opticky neaktivní nebo pravotočivé látky nejsou obvykle asimilovány, nejsou používány jako stavební kameny, a&nbsp;leckdy jsou dokonce neúčinné i&nbsp;jako léky – mnozí si&nbsp;snad vzpomenou, jak jejich pedantický kantor chemie dbal při odpovědi na&nbsp;skladbu vitamínu C, že&nbsp;je&nbsp;to&nbsp;kyselina l-askorbová, ačkoli se&nbsp;písmenko l&nbsp;zdálo být zbytečností. Nebylo. Je&nbsp;možno zemřít kurdějemi uprostřed hromad kyseliny d-askorbové.</span></p>
          <p class="chunk" data-nb-ref-number="62" data-nb-words="176" data-nb-chars="1206"><span class="idea" data-nb-ref-number="62" id="idea62" data-nb-words="176" data-nb-chars="1206">Tuto vybíravost živé hmoty se&nbsp;až&nbsp;dosud nepodařilo uspokojivě vysvětlit. Pravda, obvykle rovnovážnou směs „pravých“ a&nbsp;„levých“ látek lze ovlivnit ve&nbsp;smyslu převahy té&nbsp;nebo oné složky vlivem polarizovaného světla&nbsp;– jenže sluneční světlo není polarizováno a&nbsp;polarizované světlo Měsíce sotva biosyntézu ovlivnilo. (Nebo snad ano? Za&nbsp;prozkoumání by&nbsp;to&nbsp;snad stálo.) Nejpřijatelnější a&nbsp;zároveň nejjednodušší domněnkou se&nbsp;dnes zdá být, že&nbsp;prvotní řetězec DNK byl z&nbsp;dosud nepoznaných příčin&nbsp;– mohla to&nbsp;být např. syntéza na&nbsp;povrchu opticky aktivního krystalu, jak navrhl John Bernal&nbsp;– složen z&nbsp;levotočivých komponent a&nbsp;toto složení předal jako příkaz, značně komplikující látkovou výměnou, všem dceřiným organismům nebo makromolekulám. Stejně nevyřešenou otázkou dosud je, proč si&nbsp;„živé“ bílkoviny vybraly jen malou část asi ze&nbsp;stovky známých aminokyselin, zatímco zbytek odmítají. Možná že&nbsp;věda dříve nebo později objeví závažné kauzální vztahy mezi složením jednotlivých aminokyselin a&nbsp;jejich schopností stát se&nbsp;stavebními kameny živé hmoty. Až&nbsp;dosud nejschůdnějším vysvětlením se&nbsp;zdá, svést to&nbsp;na&nbsp;pradědečka, který prostě z&nbsp;těchto aminokyselin v&nbsp;prvním vláknu DNK vznikl a&nbsp;konzervativně na&nbsp;nich lpí, nemoha jinak.</span></p>
          <p class="chunk" data-nb-ref-number="63" data-nb-words="199" data-nb-chars="1374"><span class="idea" data-nb-ref-number="63" id="idea63" data-nb-words="199" data-nb-chars="1374">Existuje ovšem i&nbsp;třetí možnost vzniku života na&nbsp;naší planetě: podle této dnes rozvinuté a&nbsp;do řady pracovních domněnek rozvětvené hypotézy panspermie by&nbsp;byl praoceán jakousi ideální sterilní živnou půdou, do&nbsp;níž byly zaneseny zárodky života, spory nebo mikroorganismy, z&nbsp;vesmíru. Zde se&nbsp;rozmnožily, mutovaly a&nbsp;posléze daly vznik pozemské flóře a&nbsp;fauně od&nbsp;prařasy či&nbsp;jakési prabaktérie až&nbsp;k&nbsp;člověku. Tuto domněnku vyslovil už&nbsp;roku 1907 švédský chemik Svante Arrhenius (a dávno před ním, což se&nbsp;zapomíná, Buffon), který se&nbsp;domníval, že&nbsp;zárodky života jsou schopné překonávat mráz i&nbsp;vakuum kosmického prostoru a&nbsp;cestovat mezi hvězdnými systémy, jsouce vypuzovány tlakem světelných paprsků. Možnost takového cestování dokázal v&nbsp;poslední době teoreticky Carl Sagan, jenž dovodil možnou velikost těchto zárodků, řádově odpovídající pozemským sporám a&nbsp;virům (0,2–0,6 u), a&nbsp;vypočítal jakýsi „jízdní řád“: od&nbsp;Země k&nbsp;Marsu několik týdnů, k&nbsp;oběžné dráze Neptuna několik let, k&nbsp;nejbližším hvězdám několik desítek tisíců let atd. Sám však o&nbsp;možnosti panspermie pochybuje vzhledem k&nbsp;ničivosti pronikavého záření, s&nbsp;nímž by&nbsp;se&nbsp;částice setkávaly a&nbsp;jež by&nbsp;nezbytně zničilo všechny známé formy odpovídajících organismů pozemských. Mohutnou podporu dostala myšlenka panspermie v&nbsp;poněkud upravené poloze pracemi Clause a&nbsp;Nagyho o&nbsp;„organizovaných částicích“, nalezených v&nbsp;meteoritech-chondritech.</span></p>
          <p class="chunk" data-nb-ref-number="64" data-nb-words="71" data-nb-chars="510"><span class="idea" data-nb-ref-number="64" id="idea64" data-nb-words="71" data-nb-chars="510">Domnívám se&nbsp;– např. na&nbsp;rozdíl od&nbsp;velmi objektivního a&nbsp;opatrného J. S. Šklovského&nbsp;–, že&nbsp;tyto práce jsou dokumentovány solidně a&nbsp;že „organizované částice“, dokonce pojmenované Clausisphaera fissa, Coelestites sexangulatus atp., morfologicky dosti podobné pozemským řasám a&nbsp;prvokům, jsou opravdu fosilizovanými zbytky života na&nbsp;planetě, jejíž roztříštěné zbytky poskytly materiál pásu planetek a&nbsp;rojům meteoritů (na rozdíl od&nbsp;vždy originálního Bernala, jenž je&nbsp;považoval za&nbsp;otisky spor, potulujících se&nbsp;vesmírem).</span></p>
          <p class="chunk" data-nb-ref-number="65" data-nb-words="271" data-nb-chars="1931"><span class="idea" data-nb-ref-number="65" id="idea65" data-nb-words="271" data-nb-chars="1931">Pro Oparinovu a&nbsp;Haldaneovu hypotézu o&nbsp;obecném vzniku života ve&nbsp;vesmíru chemickým vývojem se&nbsp;zdají svědčit i&nbsp;výsledky oddělení pro exobiologii Ames Research Center (NASA) o&nbsp;průkazu mimozemských aminokyselin a&nbsp;uhlovodíků v&nbsp;meteoritu Murchinson. Meteor, uhlíkatý chondrit, jenž dopadl v&nbsp;jihovýchodní Austrálii, byl dodán do&nbsp;laboratoře NASA a&nbsp;extrakt z&nbsp;10 gramů byl analyzován nejpřesnějšími chromatografickými metodami. Prokázaly asi 15 mikrogramů aminokyselin v&nbsp;každém gramu vzorku: glycin, alanin, glutamovou kyselinu, valin a&nbsp;prolin, jež jsou běžně přítomny v&nbsp;pozemských organismech, kromě nich však i&nbsp;2-metylalanin a&nbsp;sarkosin, které součástí pozemských biologických systémů nebývají, což silně ukazuje na&nbsp;nepozemský původ. Tento předpoklad byl posílen téměř úplnou nepřítomností serinu, jenž je&nbsp;díky potu nejhojněji zastoupen v&nbsp;otiscích prstů a&nbsp;při kontaminaci neopatrnou manipulací by&nbsp;se&nbsp;určitě objevil, jakož i&nbsp;rovnoměrné zastoupení levotočivých a&nbsp;pravotočivých složek, získaných esterifikací. Zatímco tyto deriváty aminokyselin z&nbsp;pozemských organismů jsou, jak víme, vesměs levotočivé, byly získané deriváty směsí látek pravotočivých a&nbsp;levotočivých v&nbsp;přibližně stejném množství&nbsp;– což ovšem nemusí nic znamenat. V&nbsp;nedávné době bylo totiž při průzkumu aminokyselin v&nbsp;horních vrstvách sedimentu mořského dna zjištěno, že&nbsp;část molekul, zprvu díky svému organickému vzniku vesměs s&nbsp;l-konfigurací, se&nbsp;po&nbsp;čase promění v&nbsp;pravotočivé, až&nbsp;vznikne opticky neúčinná směs obou složek, tzv. racemát. Tento poznatek byl prověřen i&nbsp;studiem fosilií, na&nbsp;nichž byla zjištěna doba trvání kompletní racemizace&nbsp;– obnáší asi 15 miliónů let. Od&nbsp;miocénu dále do&nbsp;minulosti nemůžeme tedy využít poměru l- a&nbsp;d-forem molekul jako pomocné datovací metody&nbsp;– po&nbsp;této době ukazují výpočty (předpokládající znalost průměrné teploty prostředí, v&nbsp;němž se&nbsp;zkoumaný objekt nacházel) znamenitou shodu s&nbsp;datováním jinými metodami, např. paleomagnetickým měřením apod.</span></p>
          <p class="chunk" data-nb-ref-number="66" data-nb-words="18" data-nb-chars="115"><span class="idea" data-nb-ref-number="66" id="idea66" data-nb-words="18" data-nb-chars="115">Rovněž poměr izotopů uhlíku C13 a&nbsp;C12 se&nbsp;zcela jasně lišil od&nbsp;poměru, nacházeného v&nbsp;pozemských organických látkách.</span></p>
          <p class="chunk" data-nb-ref-number="67" data-nb-words="103" data-nb-chars="757"><span class="idea" data-nb-ref-number="67" id="idea67" data-nb-words="103" data-nb-chars="757">Zdá se&nbsp;nepochybné, že&nbsp;organické sloučeniny byly v&nbsp;meteoritu již před dopadem na&nbsp;Zem. Odpověď na&nbsp;otázku, jež se&nbsp;sama vnucuje, totiž zda jsou tyto organické sloučeniny produktem života, např. „organizovaných částic“ Clause a&nbsp;Nagyho, nebo dokonce vyšších organismů, není možno jednoznačně dát. Některé detailnější výsledky zkoumání (nález alifatických uhlovodíků, jejichž spektrum se&nbsp;nápadně podobá spektru uhlovodíků, vznikajících výbojem v&nbsp;metanové atmosféře atd.) svědčí spíše pro vznik anorganickými pochody&nbsp;– nicméně je&nbsp;to&nbsp;důkaz, že&nbsp;předchůdci života, jeho „ubytovatelé“, se&nbsp;objevují už&nbsp;v&nbsp;intergalaktickém prostoru (kyselina mravenčí, formaldehyd, čpavek, voda atd.) i&nbsp;na planetách „nesličných a&nbsp;pustých“, aby nedočkavě připravovali vítěznou cestu životu.</span></p>
          <p class="chunk" data-nb-ref-number="68" data-nb-words="67" data-nb-chars="494"><span class="idea" data-nb-ref-number="68" id="idea68" data-nb-words="67" data-nb-chars="494">Tímto pohledem na&nbsp;tendenci hmoty vyvíjet se&nbsp;k&nbsp;životu se&nbsp;fyzikálně blížíme filozofické koncepci Giordana Bruna, oživující v&nbsp;rozličné míře celý vesmír. Jeho názory, považované ještě nedávno za&nbsp;osamocený názorový exces, sdíleli ovšem i&nbsp;mnozí renesanční filozofové a&nbsp;přírodovědci&nbsp;– Marsilio Ficino, Filip Aureol, Theophrastus Bombastus Paracelsus, Hieronymus Cardanus a&nbsp;další, zpěčující se&nbsp;aristotelské koncepci pasívního pojetí hmoty. Z&nbsp;hlediska vývoje přírodovědy to&nbsp;byl nesmírně významný přínos.</span></p>
          <p class="chunk" data-nb-ref-number="69" data-nb-words="96" data-nb-chars="659"><span class="idea" data-nb-ref-number="69" id="idea69" data-nb-words="96" data-nb-chars="659">Jestliže dnes, nejsouce zainteresovanými odborníky, přijímáme tato zjištění jen s&nbsp;mírným zájmem, je&nbsp;to&nbsp;důkaz, jak daleko se&nbsp;lidské představy o&nbsp;přírodě vzdálily nejen od&nbsp;všenáboženského aktu stvoření, ale i&nbsp;od „životní síly“, vis vitalis, jež nastoupila počátkem minulého století jako náhrada za&nbsp;boha, jemuž byly v&nbsp;přírodovědě sice uctivě, ale rozhodně ukázány dveře. Ještě roku 1827 píše jeden z&nbsp;největších chemiků Jöns Jakob Berzelius (1779–1848) ve&nbsp;své učebnici organické chemie: „Umění, ať&nbsp;jakkoli velké, nedokáže spojovat prvky neorganické přírody tak, jak je&nbsp;spojuje příroda živá; pokusy můžeme vytvořit jen některé sloučeniny a&nbsp;spojení podobných prvků.“</span></p>
          <p class="chunk" data-nb-ref-number="70" data-nb-words="70" data-nb-chars="475"><span class="idea" data-nb-ref-number="70" id="idea70" data-nb-words="70" data-nb-chars="475">Ke&nbsp;cti Berzeliově nutno říci, že&nbsp;jako každý vědec, jenž si&nbsp;zaslouží tento titul, dovedl uznat chybu. Již za&nbsp;rok píše svému žáku Friedrichu Wöhlerovi blahopřání k&nbsp;epochální syntéze močoviny, první organické látky, vyrobené laboratorní cestou z&nbsp;anorganických výchozích chemikálií: „… Objevil jste cosi, co&nbsp;učiní vaše jméno nesmrtelným. Hliník a&nbsp;umělá močovina, dvě tak kvalitou odlišné věci, objevené krátce po&nbsp;sobě, budou, vážený pane, drahokamy, zdobící váš vavřínový věnec…“</span></p>
          <p class="chunk" data-nb-ref-number="71" data-nb-words="81" data-nb-chars="539"><span class="idea" data-nb-ref-number="71" id="idea71" data-nb-words="81" data-nb-chars="539">V&nbsp;každém případě je&nbsp;svrchovaně pravděpodobné, že&nbsp;– ať&nbsp;již se&nbsp;pradědeček s&nbsp;prvním vláknem DNK objevil na&nbsp;této planetě jakkoli&nbsp;– byla v&nbsp;tomto okamžiku spuštěna pružina života, jediného, prvotním řetězcem DNK kódovaného. Pro naše úvahy je&nbsp;lhostejné, zda se&nbsp;tato makromolekula vyvinula jako výsledek „protřepávání pytlíku“ zákonným vývojem podle dosud nepoznaných pravidel, nebo zda byla zanesena z&nbsp;vesmíru. Vedle ní&nbsp;neobstál a&nbsp;nevyvinul se&nbsp;– nechceme-li již použít kategoričtějšího „nevznikl“&nbsp;– na&nbsp;naší Zemi život podle žádného jiného modelu.</span></p>
          <p class="chunk" data-nb-ref-number="72" data-nb-words="159" data-nb-chars="1176"><span class="idea" data-nb-ref-number="72" id="idea72" data-nb-words="159" data-nb-chars="1176">Důvod je&nbsp;nabíledni: vznikl-li první zárodek živé hmoty na&nbsp;Zemi jako výsledek téměř nepředstavitelné, statisticky však nutně pří­pustné náhodné kombinace, nebo byl-li přinesen z&nbsp;vesmíru s&nbsp;frekvencí pravděpodobnosti takového „importu“, kterou Sagan odhaduje (a nejsem si&nbsp;jist, zda ne&nbsp;vzhledem k&nbsp;poznané chronologii vývoje naší planety) na&nbsp;jeden zárodek za&nbsp;miliardu let, což skvěle odpovídá zjištěným faktům, měl v&nbsp;obou případech dost a&nbsp;dost času, patrně milióny let, „okupovat“ biogenní prostředky planety, rozmnožit se, vniknout genetickými změnami, jimž přispívalo rozdílné prostředí, v&nbsp;němž se&nbsp;praorganismy nalézaly díky konvektivnímu proudění oceánu, stykem s&nbsp;minerály, rozličným klimatem atd., do&nbsp;všech ekologických „výklenků“ prvotního oceánu. A&nbsp;co hlavního, spotřebovat pro sebe podstatnou část organických sloučenin. „Živný bujón“ se&nbsp;změnil v&nbsp;„akvárium“, poskytující případným dalším zárodkům s&nbsp;odlišně zakódovaným principem života ve&nbsp;vláknu DNK podstatně horší podmínky, ne-li přímo takový vznik vylučující. Nehledě ovšem na&nbsp;okolnost, že&nbsp;by&nbsp;takový nový, novorozený život patrně okamžitě posloužil „starousedlickému“, lépe přizpůsobenému a&nbsp;lépe vybavenému, jako potrava.</span></p>
          <p class="chunk" data-nb-ref-number="73" data-nb-words="90" data-nb-chars="611"><span class="idea" data-nb-ref-number="73" id="idea73" data-nb-words="90" data-nb-chars="611">V&nbsp;případě, že&nbsp;by&nbsp;vznik života byl výsledkem zákonitého vývoje hmoty, musíme, ač&nbsp;je&nbsp;to&nbsp;v&nbsp;porovnání miliardy let (nejméně), potřebné k&nbsp;jeho vzniku, a&nbsp;snad stovkám nebo tisícům let, nutným k&nbsp;jeho rozšíření a&nbsp;stabilizaci, velmi nepravděpodobné, počítat i&nbsp;se střetnutím rozličných životních kódů; v&nbsp;nich obstál náš statečný pradědeček, navzdory jisté vybíravosti ve&nbsp;volbě aminokyselin a&nbsp;podivínskému handicapu, pokud jde o&nbsp;optickou aktivitu skladebných látek, kterou tak kategoricky odkázal všemu potomstvu. Život jiných kódů prostě zmizel, a&nbsp;pokud existoval, nepodařilo se&nbsp;nám ho&nbsp;nalézt ani v&nbsp;nejstarších náplavech.</span></p>
          <p class="chunk" data-nb-ref-number="74" data-nb-words="57" data-nb-chars="418"><span class="idea" data-nb-ref-number="74" id="idea74" data-nb-words="57" data-nb-chars="418">Všechny tři možnosti podporují domněnku (a obzvláště silným argumentem je&nbsp;morfologická podobnost fosilizovaných mikroorganismů v&nbsp;chondritech s&nbsp;organismy pozemskými), že&nbsp;náš typ života je&nbsp;typem výběrovým, za&nbsp;daných okolností víceméně optimálním, vycházejícím z&nbsp;podmínek, jaké můžeme očekávat v&nbsp;celém vesmíru na&nbsp;planetách hvězd téže spektrální třídy jako Slunce a&nbsp;kroužících v&nbsp;přibližně stejné vzdálenosti od&nbsp;své hvězdy.</span></p>
          <p class="chunk" data-nb-ref-number="75" data-nb-words="98" data-nb-chars="685"><span class="idea" data-nb-ref-number="75" id="idea75" data-nb-words="98" data-nb-chars="685">Zdůrazňuji to&nbsp;především proto, že&nbsp;nevyvinul-li se&nbsp;z&nbsp;pochopitelných a&nbsp;popsaných důvodů na&nbsp;Zemi život „konkurenčního“ kódu DNK, byly tu&nbsp;daleko příznivější (teoreticky) podmínky pro vznik paralelních životů zcela odlišných, jež by&nbsp;jednak využívaly základních stavebních kamenů bílkovinným životem opomíjených (křemenný život), jednak by&nbsp;znamenitě prosperovaly z&nbsp;katabolitů bílkovinných organismů a&nbsp;z&nbsp;produktů jejich rozkladu. Mám na&nbsp;mysli další navrhovanou „konstrukci“ života, jejímž autorem je&nbsp;V. A. Firsov a&nbsp;Carl Sagan a&nbsp;o&nbsp;jejíž reálnosti pro planety typu Jupitera uvažuje i&nbsp;Šklovskij, i&nbsp;když připouští, že&nbsp;by&nbsp;to&nbsp;byly „velmi svérázné živé organismy, radikálně se&nbsp;lišící od&nbsp;pozemských“.</span></p>
          <p class="chunk" data-nb-ref-number="76" data-nb-words="96" data-nb-chars="659"><span class="idea" data-nb-ref-number="76" id="idea76" data-nb-words="96" data-nb-chars="659">V. A. Firsov si&nbsp;představoval tento zvláštní typ života na&nbsp;základě látkové výměny organismů, dýchajících místo kyslíku dusík a&nbsp;v&nbsp;tělových tekutinách chovajících místo vody čpavek. Svou teorii&nbsp;– doložeností a&nbsp;uzavřeností jde skutečně spíše o&nbsp;teorii než o&nbsp;pouhou hypotézu&nbsp;– zakládá na&nbsp;možnosti nahradit v&nbsp;organických sloučeninách ion O’ aminovou skupinou NH, a&nbsp;hydroxyl OH⁻ aniontem NH2⁻. Dochází k&nbsp;hypotetickým sloučeninám: např. kyselinu mravenčí HCOOH nahrazuje sloučeninou NCNHNH2 atd., dokonce až&nbsp;k&nbsp;„čpavkovým“ analogiím nejsložitějších organických látek typu DNK a&nbsp;RNK. Konečným produktem životních pochodů takového života by&nbsp;byly místo vody čpavek a&nbsp;kyan.</span></p>
          <p class="chunk" data-nb-ref-number="77" data-nb-words="80" data-nb-chars="590"><span class="idea" data-nb-ref-number="77" id="idea77" data-nb-words="80" data-nb-chars="590">Podobné konstrukce, založené na&nbsp;pouhé substituci jedněch základních kamenů života druhými&nbsp;– v&nbsp;tomto případě kyslíku dusíkem&nbsp;– při zachování základního schématu nám známého bílko­vinného života, jsou sice pro badatele užitečnou duševní kulturistikou, patrně však nemohou sloužit jako východisko dalších úvah. Nelze opomíjet základní podmínku života, látkovou výměnu, jejímiž určujícími chemickými procesy jsou oxidace a&nbsp;redukce. A&nbsp;v&nbsp;těchto cyklech je&nbsp;kyslík nejen z&nbsp;hlediska biologického, ale i&nbsp;chemického naprosto nenahraditelný jakýmkoli jiným prvkem, o&nbsp;značně netečném dusíku ani nemluvě.</span></p>
          <p class="chunk" data-nb-ref-number="78" data-nb-words="114" data-nb-chars="820"><span class="idea" data-nb-ref-number="78" id="idea78" data-nb-words="114" data-nb-chars="820">Zejména z&nbsp;energického hlediska nelze klást rovnítko mezi oxi­daci a&nbsp;slučování s&nbsp;velmi netečným dusíkem, byť by&nbsp;i&nbsp;chemické vzorce valenčně odpovídaly. Dalším z&nbsp;nesčetných úskalí Firsovovy teorie je&nbsp;značná alkalita čpavku, neslučující se&nbsp;s&nbsp;koloidním stavem podstatných součástí bioplazmy, velmi jemně oscilující v&nbsp;nejvýznamnějších životních pochodech kolem středních hodnot ph&nbsp;7. A&nbsp;konečně voda není tak docela „obyčejnou“ tekutinou jenom proto, že&nbsp;teče z&nbsp;kdejakého vodovodního kohoutku, a&nbsp;nemůže být nahrazena ničím „exkluzivnějším“, ani čpavkem, navzdory jeho dosti vysokému bodu tání i&nbsp;varu, vysokému měrnému teplu, značné dielektrické konstantě i&nbsp;slušné rozpustnosti. Ve&nbsp;všech těchto parametrech ostatně čpavek, posuzujeme-li jej z&nbsp;hlediska biologicky žádoucích vlastností pro známé nám typy života, za&nbsp;vodou zaostává.</span></p>
          <p class="chunk" data-nb-ref-number="79" data-nb-words="31" data-nb-chars="221"><span class="idea" data-nb-ref-number="79" id="idea79" data-nb-words="31" data-nb-chars="221">Jak po&nbsp;stránce fyzikální, tak po&nbsp;stránce biologické je&nbsp;voda jednou z&nbsp;nejzajímavějších a&nbsp;dosud, ač&nbsp;je&nbsp;to&nbsp;podivné, z&nbsp;nejtajuplnějších chemických sloučenin vůbec. Řadu jejích vlastností dosud nedovedeme uspokojivě vysvětlit.</span></p>
          <p class="chunk" data-nb-ref-number="80" data-nb-words="45" data-nb-chars="293"><span class="idea" data-nb-ref-number="80" id="idea80" data-nb-words="45" data-nb-chars="293">Nenechme se&nbsp;mýlit jednoduchým chemickým vzorcem, který stojí patrně na&nbsp;počátku chemických znalostí každého z&nbsp;nás. Vodík má&nbsp;tři izotopy (hydrogenium&nbsp;– deuterium&nbsp;– tritium)&nbsp;– rovněž tak kyslík. Voda je&nbsp;tedy vlastně směsí 42 látek, vzniklých slučováním tří izotopů vodíku s&nbsp;třemi izotopy kyslíku.</span></p>
          <p class="chunk" data-nb-ref-number="81" data-nb-words="35" data-nb-chars="207"><span class="idea" data-nb-ref-number="81" id="idea81" data-nb-words="35" data-nb-chars="207">Voda je&nbsp;rozličného stáří&nbsp;– některá se&nbsp;již na&nbsp;zemském povrchu „zabydlela“ celé dlouhé miliardy let, jiná, tzv. juvenilní, chrlená v&nbsp;množství asi 40 miliónů tun ročně spolu s&nbsp;lávou jícny sopek, je&nbsp;velmi mladá.</span></p>
          <p class="chunk" data-nb-ref-number="82" data-nb-words="18" data-nb-chars="130"><span class="idea" data-nb-ref-number="82" id="idea82" data-nb-words="18" data-nb-chars="130">Nejzajímavější jsou, však její anomálie, jež jsou&nbsp;– např. Igorem Akimuškinem&nbsp;– považovány za&nbsp;neoddělitelnou příčinu vzniku života.</span></p>
          <p class="chunk" data-nb-ref-number="83" data-nb-words="21" data-nb-chars="168"><span class="idea" data-nb-ref-number="83" id="idea83" data-nb-words="21" data-nb-chars="168">První takovou anomálií je&nbsp;mimořádná tepelná jímavost, desetinásobně převyšující tepelnou jímavost železa, což brání podchlazení nebo přehřátí mořské líhně všeho života.</span></p>
          <p class="chunk" data-nb-ref-number="84" data-nb-words="27" data-nb-chars="187"><span class="idea" data-nb-ref-number="84" id="idea84" data-nb-words="27" data-nb-chars="187">Druhou anomálií je&nbsp;ze&nbsp;všech známých minerálů nejvyšší výparná a&nbsp;skupenská teplota, což podmiňuje pomalé vypařování i&nbsp;za největšího žáru a&nbsp;zachraňuje před vyschnutím nesčetné vodní nádrže.</span></p>
          <p class="chunk" data-nb-ref-number="85" data-nb-words="30" data-nb-chars="190"><span class="idea" data-nb-ref-number="85" id="idea85" data-nb-words="30" data-nb-chars="190">Další zvláštností je&nbsp;rozpínání objemu vody při změně v&nbsp;led a&nbsp;– jak poznamenává sovětský oceánolog V. G. Bogorov&nbsp;– to&nbsp;umožňuje vznik „kožichu“, zahřívajícího mořskou faunu v&nbsp;polárních mořích.</span></p>
          <p class="chunk" data-nb-ref-number="86" data-nb-words="63" data-nb-chars="420"><span class="idea" data-nb-ref-number="86" id="idea86" data-nb-words="63" data-nb-chars="420">Čtvrtou podivuhodnou vlastností vody je&nbsp;její smršťování při ochlazování, které&nbsp;– na&nbsp;rozdíl od&nbsp;ostatních podobných látek&nbsp;– končí při +4 °C. Od&nbsp;této hranice se&nbsp;při dalším ochlazování voda opět rozpíná. Tato zdánlivě pramálo senzační anomálie má&nbsp;velmi praktický důsledek: zachraňuje život sladkovodním živočichům a&nbsp;rostlinám, přežívajícím zimu v&nbsp;nezamrzající vrstvě této nejhustší, a&nbsp;proto ke&nbsp;dnu klesající 4 °C teplé vody.</span></p>
          <p class="chunk" data-nb-ref-number="87" data-nb-words="72" data-nb-chars="473"><span class="idea" data-nb-ref-number="87" id="idea87" data-nb-words="72" data-nb-chars="473">Voda má&nbsp;ze&nbsp;všech kapalin kromě rtuti největší povrchové napětí&nbsp;– sloupec chemicky absolutně čisté vody o&nbsp;průměru 3&nbsp;cm je&nbsp;možné přetrhnout toliko závažím těžším nežli 100 tun. Tato vlastnost umožňuje vodoměrkám rejdit po&nbsp;hladině. Poněkud důležitější je&nbsp;však pro rostlinnou říši&nbsp;– povrchové napětí je&nbsp;totiž přímo úměrné kapilární vzlínavosti a&nbsp;bez kapilární vzlínavosti vody by&nbsp;kořeny rostlin marně pátraly po&nbsp;vláze, dávno ztracené gravitačním poklesem vody v&nbsp;hlubinách Země.</span></p>
          <p class="chunk" data-nb-ref-number="88" data-nb-words="30" data-nb-chars="218"><span class="idea" data-nb-ref-number="88" id="idea88" data-nb-words="30" data-nb-chars="218">Poslední anomálií je&nbsp;konečně mocná rozpouštěcí schopnost vody při vlastní chemické netečnosti&nbsp;– právě díky této vlastnosti, diametrálně odlišné např. od&nbsp;vlastností amoniaku, se&nbsp;patrně stala kolébkou a&nbsp;nositelem života.</span></p>
          <p class="chunk" data-nb-ref-number="89" data-nb-words="49" data-nb-chars="365"><span class="idea" data-nb-ref-number="89" id="idea89" data-nb-words="49" data-nb-chars="365">Upozorňuje na&nbsp;to&nbsp;např. Jacques Ménétriér, prohlašující, že&nbsp;ve&nbsp;vodě jsou za&nbsp;přítomnosti jistých urychlovačů rozpustné prakticky všechny kovy, jejichž nezbytná přítomnost jako stopových prvků, katalyzátorů, není u&nbsp;kolébky života vyloučena. Voda prý dokonce může vytvářet chemické sloučeniny, hydráty, i&nbsp;s&nbsp;netečnými atmosférickými plyny jako héliem, argonem a&nbsp;dalšími.</span></p>
          <p class="chunk" data-nb-ref-number="90" data-nb-words="88" data-nb-chars="597"><span class="idea" data-nb-ref-number="90" id="idea90" data-nb-words="88" data-nb-chars="597">Moderní radiochemie tyto naděje nevyvrací; ionizující záření vodu toliko rozkládá na&nbsp;radikály OH⁻, kombinující se&nbsp;po&nbsp;dvou v&nbsp;molekulu peroxidu vodíku H2O2, a&nbsp;radikály H⁺, kombinující se&nbsp;v&nbsp;molekulu vodíku H2. V&nbsp;čisté vodě se&nbsp;ionizací vzniklé produkty za&nbsp;velmi krátký čas spojují opět v&nbsp;molekuly vody&nbsp;– jsou-li však přítomny látky schopné s&nbsp;radikály reagovat, mohou vzniknout další látky, například chemicky velmi účinný a&nbsp;stálejší radikál HO2, je-li ve&nbsp;vodě rozpuštěn kyslík. Jsou-li ve&nbsp;vodním prostředí (buňce) organické látky, zachycují radikály, přičemž vznikají poměrně stálé organické peroxidy.</span></p>
          <p class="chunk" data-nb-ref-number="91" data-nb-words="36" data-nb-chars="263"><span class="idea" data-nb-ref-number="91" id="idea91" data-nb-words="36" data-nb-chars="263">Tyto procesy se&nbsp;patrně význačnou měrou spoluúčastnily při vzniku života a&nbsp;hrají dodnes velkou roli v&nbsp;řešení otázek radiobio­logie. Není vyloučeno, že&nbsp;za&nbsp;stopové příměsi jistých prvků může voda vystavená ionizujícímu záření opravdu nabýt překvapujících vlastností.</span></p>
          <p class="chunk" data-nb-ref-number="92" data-nb-words="73" data-nb-chars="445"><span class="idea" data-nb-ref-number="92" id="idea92" data-nb-words="73" data-nb-chars="445">Obrovskou výhodou vody je&nbsp;ovšem i&nbsp;její relativní dostatek&nbsp;– spolu s&nbsp;polárními ledovci pokrývá voda nejméně ¾&nbsp;povrchu Země&nbsp;– samotné vody mimo ledovce a&nbsp;oceány, tedy vody převážně sladké, povrchové i&nbsp;spodní, je&nbsp;asi 4320 triliónů m3. Při srážkách každoročně spadne na&nbsp;povrch naší planety 96 bilionů m3 vody, z&nbsp;nichž třetina odtéká řekami, mrzne nebo se&nbsp;ztrácí v&nbsp;podzemí, zbylé dvě třetiny zajišťují existenci rostlinné i&nbsp;živočišné říše na&nbsp;souších.</span></p>
          <p class="chunk" data-nb-ref-number="93" data-nb-words="43" data-nb-chars="265"><span class="idea" data-nb-ref-number="93" id="idea93" data-nb-words="43" data-nb-chars="265">Tím vším není řečeno, že&nbsp;voda je&nbsp;základem života&nbsp;– i&nbsp;když váhově představuje převažující látku nám známých živých organismů&nbsp;– byla však předpokladem jeho vzniku spolu s&nbsp;jinými jednoduchými chemickými látkami a&nbsp;nezdá se, že&nbsp;by&nbsp;mohla být jakkoli a&nbsp;čímkoli zastoupena.</span></p>
          <p class="chunk" data-nb-ref-number="94" data-nb-words="49" data-nb-chars="312"><span class="idea" data-nb-ref-number="94" id="idea94" data-nb-words="49" data-nb-chars="312">Tato skutečnost zůstává plně v&nbsp;platnosti i&nbsp;tehdy, bude-li prokázáno Osbornovo tvrzení (F. Osborn: Origin and Evolution of&nbsp;Life&nbsp;– Původ a&nbsp;vývoj života, 1930) o&nbsp;vzniku života ne&nbsp;v&nbsp;oceánech, ale pouze ve&nbsp;vlhkém prostředí, snad dokonce jen v&nbsp;mělkých kalužích a&nbsp;za spoluúčasti vulkanických výparů, dodávajících dusík.</span></p>
          <p class="chunk" data-nb-ref-number="95" data-nb-words="99" data-nb-chars="705"><span class="idea" data-nb-ref-number="95" id="idea95" data-nb-words="99" data-nb-chars="705">Jak se&nbsp;zkrátka zdá, křemenné bytosti podobné Golemovi Vysokého Rabbiho Löwa Jehudy ben Becalela i&nbsp;štiplavě páchnoucí „amoniakální“ tvory můžeme dobrým právem poctivé argumentace vyřadit z&nbsp;našich úvah. Pokud by&nbsp;se&nbsp;život vyvinul v&nbsp;podmínkách, podobných vývojově i&nbsp;současným stavem podmínkám pozemským, a&nbsp;to v&nbsp;jejich poměrně značně širokém rozsahu (nezapomeňme na&nbsp;mikroorganismy v&nbsp;horských termálních pramenech i&nbsp;v&nbsp;polárních mořích, na&nbsp;baktérie v&nbsp;chladicí vodě reaktorů, na&nbsp;vyplnění všech ekologických výklenků naší planety…), byl by&nbsp;patrně v&nbsp;celém vesmíru životem bílkovinným, koloidním, „uhlíkovým“ a&nbsp;„vodním“, a&nbsp;to i&nbsp;v&nbsp;hranicích fyzikálních podmínek, připouštějících ryze teoreticky vznik „modelů“ jiných.</span></p>
          <p class="chunk" data-nb-ref-number="96" data-nb-words="16" data-nb-chars="107"><span class="idea" data-nb-ref-number="96" id="idea96" data-nb-words="16" data-nb-chars="107">Otázkou je, zda a&nbsp;jak by&nbsp;se&nbsp;rozvíjel život v&nbsp;podmínkách zcela nepodobných, případně těžko představitelných.</span></p>
          <p class="chunk" data-nb-ref-number="97" data-nb-words="91" data-nb-chars="630"><span class="idea" data-nb-ref-number="97" id="idea97" data-nb-words="91" data-nb-chars="630">Camille Flammarion, autor kdysi nesmírně populární knihy O&nbsp;mnohosti světů obydlených, je&nbsp;ochoten věřit i&nbsp;v&nbsp;„ohnivé“ a&nbsp;„plynné“ bytosti na&nbsp;hvězdách a&nbsp;hvězdám blízkých planetách, Carl Sagan z&nbsp;Harvardské univerzity považuje za&nbsp;zcela možné, že&nbsp;v&nbsp;husté atmosféře Jupitera existují organismy, připomínající „stabilní plynové koule“, plovoucí v&nbsp;různých úrovních a&nbsp;lovící podobné drobnější plynné bytosti „jako velryby plankton“. Předpokládá i&nbsp;planety se&nbsp;zcela neprůhlednou atmosférou a&nbsp;na nich bytosti s&nbsp;„magnetickýma očima“. Průměr těchto „očí“, mají-li být řádově stejně účinné jako lidský zrak, by&nbsp;byl podle Sagana… nejméně 700 metrů.</span></p>
          <p class="chunk" data-nb-ref-number="98" data-nb-words="68" data-nb-chars="436"><span class="idea" data-nb-ref-number="98" id="idea98" data-nb-words="68" data-nb-chars="436">Tyto a&nbsp;jiné předpoklady může s&nbsp;konečnou platností potvrdit nebo zavrhnout patrně pouze kosmonautika. Otázkou, kterou si&nbsp;můžeme však klást již dnes, nepochybně je, do&nbsp;jaké míry jsme oprávněni nazývat takové útvary životem, a&nbsp;za druhé&nbsp;– to&nbsp;zejména&nbsp;– zda může styk s&nbsp;takovými projevy organizované hmoty umožnit společnou komunikační rovinu, a&nbsp;tím i&nbsp;– jak se&nbsp;obvykle v&nbsp;jásavém optimismu shodují vědeckofantastické romány&nbsp;– oboustranný zisk.</span></p>
          <p class="chunk" data-nb-ref-number="99" data-nb-words="44" data-nb-chars="290"><span class="idea" data-nb-ref-number="99" id="idea99" data-nb-words="44" data-nb-chars="290">Odpověď na&nbsp;první otázku je&nbsp;těžší, než by&nbsp;se&nbsp;patrně nebiologovi zdálo: přes veškeré úsilí nebyla dosud formulována obecná definice života, jež by&nbsp;byla schopna vystihnout alespoň nám známé formy a&nbsp;projevy bílkovinného života pozemského; tím méně ovšem smíme doufat v&nbsp;definici ještě obecnější.</span></p>
          <p class="chunk" data-nb-ref-number="100" data-nb-words="160" data-nb-chars="1119"><span class="idea" data-nb-ref-number="100" id="idea100" data-nb-words="160" data-nb-chars="1119">Některé definice svědčí spíše o&nbsp;literárním důvtipu autorů: život je&nbsp;choroba hmoty (Němec), život je&nbsp;předivo z&nbsp;elektronů a&nbsp;pozitronů (Gaskellová), život je&nbsp;tvoření (Claude Bernard). Jiné jsou tautolo­giemi, zatíženými pojmy, jež mají vysvětlovat, nebo jejich protějšky: život je&nbsp;rozdíl mezi člověkem a&nbsp;mrtvolou (Reinke), život je&nbsp;souhrn sil, odporujících smrti (Bichat), život je&nbsp;zvláštní útvar pohybu molekul, jehož variacemi jsou všechny životní projevy (Rawitz), život je&nbsp;cyklický vývoj fyzikálně chemické energie na&nbsp;hmotě, která se&nbsp;tím stává protoplazmou (Laurent). Mnohé definice vystihují jen část&nbsp;– a&nbsp;to ne&nbsp;vždy nejpodstatnější&nbsp;– celé složité problematiky: život je&nbsp;schopnost těles být podrážděna podněty (Brown), život je&nbsp;soustava, v&nbsp;níž je&nbsp;hmota ve&nbsp;stavu vypjatém (Mathews), živý organismus je&nbsp;soustavou nepřetržité řady účinků a&nbsp;protiúčinků, jež se&nbsp;odehrávají podle dynamických zákonů, ovládajících transport a&nbsp;přeměnu energie (Osborne). Konečně existují i&nbsp;definice, které se&nbsp;nám zdají být příliš širokými i&nbsp;pro vesmírné měřítko, např.: život je&nbsp;stálé přizpůsobování vnitřních vztahů vnějším vztahům (Spencer).</span></p>
          <p class="chunk" data-nb-ref-number="101" data-nb-words="91" data-nb-chars="664"><span class="idea" data-nb-ref-number="101" id="idea101" data-nb-words="91" data-nb-chars="664">Ostatně celá řada umělých objektů (nemluvě už&nbsp;o&nbsp;kybernetických přístrojích) dosahuje plné shody s&nbsp;některými definicemi, ačkoli nejsou ani pokusem o&nbsp;biosyntézu, jen podnětem k&nbsp;zamyšlení. Ultramikroskopické kapénky kyseliny paraazoskořičné se&nbsp;v&nbsp;rozmezí 170 až&nbsp;180 °C&nbsp;– tedy při teplotách nepřipouštějících bílkovinný život&nbsp;– chovají obdivuhodně „živě“, rostou, dělí se&nbsp;a&nbsp;pohybují rytmickými stahy. Stejně podivuhodné jsou umělé améby-měňavky Bütschliho z&nbsp;olivového oleje a&nbsp;uhličitanu draselného nebo Rhumb­lerovy z&nbsp;chloroformu v&nbsp;šelaku. Lezou, vytvářejí panožky, a&nbsp;dokonce „tráví“ nebo vyvrhují vlákna podle jejich „stravitelnosti“, natáčejí se&nbsp;a&nbsp;pohybují ke&nbsp;světlu.</span></p>
          <p class="chunk" data-nb-ref-number="102" data-nb-words="110" data-nb-chars="776"><span class="idea" data-nb-ref-number="102" id="idea102" data-nb-words="110" data-nb-chars="776">Podobně se&nbsp;chovají tzv. myelinová vlákna, objevená Wirchovem v&nbsp;preparátech rozmačkané míšní tkáně, bohaté myelinem. Známé jsou v&nbsp;této souvislosti i&nbsp;Seddigovy útvary, fototropičtí rtuťoví červíci, rostoucí na&nbsp;zředěné kyselině dusičné, i&nbsp;Královy útvary, pomalu rostoucí na&nbsp;krápnících v&nbsp;Novém Mexiku a&nbsp;ve slovenské Demänové. A&nbsp;nejpodivuhodnější ze&nbsp;všech, útvary Morávkovy, vyrůstající z&nbsp;roztoku želatiny, dusičnanu olovnatého a&nbsp;destilované vody v&nbsp;podobě dutých látek s&nbsp;mohutným prouděním látek od&nbsp;základny ke&nbsp;hrotu. Tato vlákna rostou, zachovávají navzdory naklánění zkumavky nebo překážkám původně zaujatý směr, jsou citlivá na&nbsp;světlo určité vlnové délky, zastavují se&nbsp;v&nbsp;růstu po&nbsp;podráždění dotekem a&nbsp;po dosažení určité délky bez ohledu na&nbsp;stupeň vyčerpanosti „živného“ roztoku.</span></p>
          <p class="chunk" data-nb-ref-number="103" data-nb-words="119" data-nb-chars="810"><span class="idea" data-nb-ref-number="103" id="idea103" data-nb-words="119" data-nb-chars="810">Nuže&nbsp;– kde je&nbsp;hranice těchto podivuhodných artefaktů a&nbsp;„plynových“ či&nbsp;„ohnivých“ bytostí? A&nbsp;snad lépe řečeno: kde je&nbsp;rozdíl, který jsme schopni my, bílkovinné, uhlíkové bytosti, postihnout jako podstatný a&nbsp;rozhodující? Tak jako nám navždy zůstane cizí skladba a&nbsp;metabolické pochody těchto zvláštních, cizích forem života (existují-li ovšem), tak&nbsp;– a&nbsp;ještě více&nbsp;– nám musí zůstat utajeny jejich duševní pochody (mají-li jaké). Jsem hluboce přesvědčen, že&nbsp;komunikace mezi dvěma tak zásadně odlišnými systémy je&nbsp;tak obtížná, že&nbsp;se&nbsp;její pravděpodobnost rovná nule. Dosud se&nbsp;nám nepodařilo uspokojivě komunikovat ani s&nbsp;delfíny, kteří jsou nám fyziologicky, geneticky, a&nbsp;smím-li to&nbsp;tak nazvat, svou životní problematikou neskonale bližší. Zanechme tedy raději, jak praví Dante, vší naděje. Nebudeme alespoň zklamáni.</span></p>
          <p class="chunk" data-nb-ref-number="104" data-nb-words="137" data-nb-chars="1042"><span class="idea" data-nb-ref-number="104" id="idea104" data-nb-words="137" data-nb-chars="1042">Neodmítáme možnost zcela odlišného, nebílkovinného života. Nové odvětví elektroniky, moletronika, prokázalo, že&nbsp;mikrominiaturizace elektronických součástek může dojít až&nbsp;k&nbsp;molekulám, zastávajícím dokonce funkce celých bloků, dnes ještě sestavovaných z&nbsp;řady rozličných dílů. Můžeme-li, alespoň teoreticky, sestavit takový molekulární přijímač nebo vysílač, nelze vyloučit ani další možnosti, organizovanou krystalickou, molekulární a&nbsp;atomární strukturu vyššího řádu, jevící vlastnosti zásadně odlišné od&nbsp;neživé přírody, které bychom volky nevolky museli přiznat jakýsi zcela zvláštní, osobitý a&nbsp;pro nás pravděpodobně nesledovatelný život Nejmodernější definice života ostatně odpovídají tomuto názoru, vycházejíce méně z&nbsp;obecných úvah, často na&nbsp;hranicích filozofie, a&nbsp;více ze&nbsp;současné úrovně poznání molekulární biologie a&nbsp;kybernetiky. Jednou z&nbsp;nich&nbsp;– a&nbsp;jednou z&nbsp;nejvýstižnějších&nbsp;– je&nbsp;definice A.&nbsp;A.&nbsp;Ljapunova: Život je&nbsp;vysoce stabilní stav hmoty, při němž se&nbsp;k&nbsp;vypracování záchovných reakcí využívá informace, jejímž kódem jsou stavy molekul.</span></p>
          <p class="chunk" data-nb-ref-number="105" data-nb-words="23" data-nb-chars="151"><span class="idea" data-nb-ref-number="105" id="idea105" data-nb-words="23" data-nb-chars="151">Tato definice a&nbsp;jí podobné dobře vystihují stav dnešní problematiky. Není ovšem vyloučeno, že&nbsp;je&nbsp;zejména kvantová biologie upraví a&nbsp;ještě více zobecní.</span></p>
          <p class="chunk" data-nb-ref-number="106" data-nb-words="89" data-nb-chars="679"><span class="idea" data-nb-ref-number="106" id="idea106" data-nb-words="89" data-nb-chars="679">Kapitolu, připouštím, že&nbsp;pro neodborníka poněkud zdlouhavou a&nbsp;rozvláčnou, můžeme tedy zakončit pokud možno slušně dolo­ženým zjištěním: je&nbsp;pravděpodobné, že&nbsp;pozemský, bílkovinný model života je&nbsp;pro celý vesmír dostupný našemu pozorování modelem jednotným, protože biofyzikálně a&nbsp;biochemicky i&nbsp;z&nbsp;hlediska kvantové fyziky představuje nejen alternativu myslitelně nejlepší (aniž bych se&nbsp;chtěl podobat Voltairovu Panglosovi a&nbsp;prohlašovat, že&nbsp;tento svět je&nbsp;nejlepším ze&nbsp;všech možných světů, což připouštějí jen nejzarputilejší pesimisté,…), ale i&nbsp;odpovídající našim kosmogonickým představám a&nbsp;možnostem vzniku prvních stavebních kamenů dusíkatých látek již v&nbsp;časné fázi planetogeneze.</span></p>
          <p class="chunk" data-nb-ref-number="107" data-nb-words="56" data-nb-chars="379"><span class="idea" data-nb-ref-number="107" id="idea107" data-nb-words="56" data-nb-chars="379">Pokud pohyb a&nbsp;vývoj hmoty dospěl ve&nbsp;vesmíru k&nbsp;jiným formám samoregulující se&nbsp;organizace (což by&nbsp;byla asi nejspíše vyhovující definice pro celou šíři očekávaných jevů), došlo k&nbsp;tomu se&nbsp;vší pravděpodobností mimo velmi široké hranice, připouštějící bílkovinný život, a&nbsp;způsobem pozemským formám života zcela cizím. Nelze si&nbsp;ani přibližně představit styk člověka s&nbsp;těmito orga­nismy.</span></p>
          <p class="chunk" data-nb-ref-number="108" data-nb-words="12" data-nb-chars="88"><span class="idea" data-nb-ref-number="108" id="idea108" data-nb-words="12" data-nb-chars="88">Na&nbsp;závěr kapitoly uveďme zajímavý „film života“, názorností podporující až&nbsp;dosud řečené.</span></p>
          <p class="chunk" data-nb-ref-number="109" data-nb-words="29" data-nb-chars="216"><span class="idea" data-nb-ref-number="109" id="idea109" data-nb-words="29" data-nb-chars="216">Převedeme-li historii naší planety do&nbsp;filmu, probíhajícího přesně 24 hodiny, od&nbsp;půlnoci do&nbsp;půlnoci, bude jakýsi „tah budoucnosti“, směřující k&nbsp;vytvoření života, jinak řečeno zákonitost jeho vzniku, ještě zřetelnější.</span></p>
          <p class="chunk" data-nb-ref-number="110" data-nb-words="106" data-nb-chars="697"><span class="idea" data-nb-ref-number="110" id="idea110" data-nb-words="106" data-nb-chars="697">Od&nbsp;vzniku Země do&nbsp;její dnešní přibližné podoby uplyne v&nbsp;našem filmu doba do&nbsp;půl třetí, avšak to&nbsp;již plné dvě hodiny, od&nbsp;00.30 běží na&nbsp;plné obrátky chemická evoluce, připravující materiály, organické „prefabrikáty“ či&nbsp;lépe řečeno prekursory pro vznik života. Pokračuje asi do&nbsp;10 hodin, zatímco již od&nbsp;5 hodin počíná vývoj a&nbsp;organizace bílkovinných molekul. Od&nbsp;6 hodin ráno je&nbsp;přítomen skutečný život ve&nbsp;starším prekambriu, jehož pozůstatky nacházíme dnes v&nbsp;michiganských měděných dolech, v&nbsp;kanadských břidlicích a&nbsp;v&nbsp;jižní Africe v&nbsp;podobě bezjaderných řas, mikrobů i&nbsp;pouhých uhlovodíků, vzniklých fosilací látek biologického původu. Život tedy spěchal obsadit Zemi, tehdy ještě „nesličnou a&nbsp;pustou“…</span></p>
          <p class="chunk" data-nb-ref-number="111" data-nb-words="34" data-nb-chars="256"><span class="idea" data-nb-ref-number="111" id="idea111" data-nb-words="34" data-nb-chars="256">Primitivní jaderné baktérie se&nbsp;objevují v&nbsp;8 hodin, anaerobní fotosyntetické baktérie, využívající nevyčerpatelné energie slunečního záření, o&nbsp;dvě hodiny později, zelené řasy, jimž vděčíme za&nbsp;produkci prvního elementárního kyslíku, ve&nbsp;13.30, prvoci v&nbsp;18.15.</span></p>
          <p class="chunk" data-nb-ref-number="112" data-nb-words="48" data-nb-chars="301"><span class="idea" data-nb-ref-number="112" id="idea112" data-nb-words="48" data-nb-chars="301">Již se&nbsp;nad naším filmem šeří, více než tři čtvrtiny máme za&nbsp;sebou, a&nbsp;život, tak nedočkavý v&nbsp;počátečních fázích planetárního vývoje, dospěl zatím jen k&nbsp;drobnohledným a&nbsp;relativně jednoduchým chuch­valečkům živé hmoty&nbsp;– avšak i&nbsp;ty s&nbsp;sebou nosí maršálskou hůl a&nbsp;pružinu dalšího, daleko rychlejšího vývoje.</span></p>
          <p class="chunk" data-nb-ref-number="113" data-nb-words="33" data-nb-chars="226"><span class="idea" data-nb-ref-number="113" id="idea113" data-nb-words="33" data-nb-chars="226">Primitivní bezobratlí se&nbsp;objevují kolem 19.00 hodin v&nbsp;protero­zoiku, bezobratlí s&nbsp;pevnou schránkou a&nbsp;houby ve&nbsp;21.15, kdy také život, reprezentovaný sinicemi, počíná opouštět světový oceán a&nbsp;vysílá první nesmělé hlídky na&nbsp;souš.</span></p>
          <p class="chunk" data-nb-ref-number="114" data-nb-words="40" data-nb-chars="270"><span class="idea" data-nb-ref-number="114" id="idea114" data-nb-words="40" data-nb-chars="270">Teď již musí být časové dělení našeho filmu jemnější. Ve&nbsp;21.20 se&nbsp;objevují láčkovci, ve&nbsp;21.25 členovci, trilobiti, kteří dočasně ovládnou mělčiny oceánů, ve&nbsp;21.30 mechorosty a&nbsp;po deseti minutách, ve&nbsp;21.40 na&nbsp;počátku ordoviku, první obratlovci, bezčelistní, čili Agnatha.</span></p>
          <p class="chunk" data-nb-ref-number="115" data-nb-words="26" data-nb-chars="170"><span class="idea" data-nb-ref-number="115" id="idea115" data-nb-words="26" data-nb-chars="170">Ve&nbsp;21.50 se&nbsp;hlásí o&nbsp;místo na&nbsp;slunci kapraďorosty, ve&nbsp;22.00 (je právě silur) čelistnaté ryby, ve&nbsp;22.10 hmyz a&nbsp;štíři, obývající pralesy suchozemských tajnosnubných rostlin.</span></p>
          <p class="chunk" data-nb-ref-number="116" data-nb-words="69" data-nb-chars="442"><span class="idea" data-nb-ref-number="116" id="idea116" data-nb-words="69" data-nb-chars="442">Ve&nbsp;22.20 se&nbsp;vydávají na&nbsp;cestu ke&nbsp;druhé kolonizaci souše oboj­živelníci zároveň se&nbsp;vznikem nahosemenných rostlin, ve&nbsp;22.25 se&nbsp;objevují dvojdyšné ryby, schopné výletů na&nbsp;souš a&nbsp;přetvoření ploutví ve&nbsp;výrůstky, přejímající funkci končetin krytolebců, za&nbsp;pět minut po&nbsp;nich vznikají v&nbsp;karbonu plazi, ve&nbsp;22.40 žáby a&nbsp;v&nbsp;triasu, úderem 23 hodin, se&nbsp;objevují krokodýli a&nbsp;krytosemenné rostliny. Do&nbsp;konce filmu zbývá už&nbsp;jen jedna jediná, poslední hodina…</span></p>
          <p class="chunk" data-nb-ref-number="117" data-nb-words="67" data-nb-chars="446"><span class="idea" data-nb-ref-number="117" id="idea117" data-nb-words="67" data-nb-chars="446">Její počátek patří jurským praještěrům, pak se&nbsp;postupně objevují první primitivní savci (23.10), žraloci (23.13) a&nbsp;ptáci (23.15), v&nbsp;křídě kytovci (23.22), primáti (23.25) a&nbsp;po nich vačnatci. Těsně po&nbsp;půl dvanácté (23.31) se&nbsp;objevují v&nbsp;kenozoiku první kopytník, po&nbsp;minutách za&nbsp;ním velbloudi, nosorožci, netopýři, supi a&nbsp;koně (v&nbsp;eocénu), v&nbsp;nastávajícím oligocénu hlodavci, kurovití, rackové, sloni, opice a&nbsp;šelmy. V&nbsp;23.51 žirafy, tuleni a&nbsp;dutorozí.</span></p>
          <p class="chunk" data-nb-ref-number="118" data-nb-words="7" data-nb-chars="33"><span class="idea" data-nb-ref-number="118" id="idea118" data-nb-words="7" data-nb-chars="33">Do&nbsp;půlnoci zbývá již jen 7 minut…</span></p>
          <p class="chunk" data-nb-ref-number="119" data-nb-words="38" data-nb-chars="253"><span class="idea" data-nb-ref-number="119" id="idea119" data-nb-words="38" data-nb-chars="253">Teprve se&nbsp;na&nbsp;velkém jevišti planety objevuje lidoop a&nbsp;za dvě minuty nato, ve&nbsp;23.55, začíná vlastní vývoj člověka, objevujícího se&nbsp;v&nbsp;podobě australopitheka (Homo habilis) přesně jednu minutu před půlnocí, jehož fyzický vývoj pokračuje až&nbsp;do&nbsp;antropozoika.</span></p>
          <p class="chunk" data-nb-ref-number="120" data-nb-words="99" data-nb-chars="668"><span class="idea" data-nb-ref-number="120" id="idea120" data-nb-words="99" data-nb-chars="668">Prosím, neopouštějte ještě promítací síň! V&nbsp;poslední čtvrtině vteřiny (!) se&nbsp;na&nbsp;promítacím plátně mihne celá epocha lidské psychosociální evoluce, v&nbsp;níž je&nbsp;skryto Mohendžodáro, Sumerové, Babylón, pyramidy, Tíwanaku, Řím, Napoleon, Charlie Chaplin a&nbsp;Jurij Gagarin. Prof. Josef Koštíř, z&nbsp;jehož díla uvedenou „filmovou“ chronologii života na&nbsp;naší planetě po&nbsp;úpravách vybírám, sám varuje před nekritickou vírou ve&nbsp;vše, co&nbsp;bylo řečeno, a&nbsp;zdůrazňuje, že&nbsp;jde o&nbsp;dohady, byť i&nbsp;podepřené logikou a&nbsp;experimenty. Buď jak buď, zamyšlení nad naším „filmem“ se&nbsp;mi&nbsp;zdá být téměř stejně radikální terapií velmi virulentního lidského pocitu vícecennosti, jako pohled na&nbsp;hvězdnou oblohu…</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tuseni_stinu_029.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>