<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Dávné Hirošimy">
    <meta name="apple-mobile-web-app-capable" content="yes">
    <title>Dávné Hirošimy</title>
    <link rel="stylesheet" href="./style/style.min.css" media="screen" integrity="sha256-PhfqaAweiKdn2pnNb3a10e47UPH+yJHC1cEki9Na3jo=">
    <style>
      :root {
        --accent-color: hsl(176, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="nb-next" href="./tuseni_stinu_001.html">
    <link rel="self" href="tuseni_stinu_013.html">
    <meta name="nb-identifier" content="soucek-tuseni-stinu-161ffa4">
    <meta name="nb-role" content="other">
  </head>
  <body data-nb-words="4653" data-nb-chars="31021" class="nb-role-other nb-custom-style">
    <nav role="doc-toc">
      <ul>
        <li><a href=""></a>
          <ul>
            <li><a href="tuseni_stinu_005.html">Věnování</a>
              <ol class="headings-toc"></ol>
            </li>
            <li><a href="tuseni_stinu_006.html">ÚVODEM</a>
              <ol class="headings-toc"></ol>
            </li>
            <li><a href="tuseni_stinu_007.html">INDICIE</a>
              <ul>
                <li><a href="tuseni_stinu_008.html">Několik nepříjemných skutečností</a>
                  <ol class="headings-toc"></ol>
                </li>
                <li><a href="tuseni_stinu_009.html">Zajímavé nálezy</a>
                  <ol class="headings-toc"></ol>
                </li>
                <li><a href="tuseni_stinu_010.html">Podivné mapy a neznámí kartografové</a>
                  <ol class="headings-toc"></ol>
                </li>
                <li><a href="tuseni_stinu_011.html">Zapomenuté lodě</a>
                  <ol class="headings-toc"></ol>
                </li>
                <li><a href="tuseni_stinu_012.html">Přece jen dalekohledy?</a>
                  <ol class="headings-toc"></ol>
                </li>
                <li><a href="tuseni_stinu_013.html">Dávné Hirošimy</a>
                  <ol class="headings-toc"></ol>
                </li>
              </ul>
              <ol class="headings-toc"></ol>
            </li>
            <li><a href="tuseni_stinu_014.html">OTŘESENÉ CIVILIZACE</a>
              <ul>
                <li><a href="tuseni_stinu_015.html">Jedno z tajemství pyramid</a>
                  <ol class="headings-toc"></ol>
                </li>
                <li><a href="tuseni_stinu_016.html">Strážci Velikonočního ostrova</a>
                  <ol class="headings-toc"></ol>
                </li>
                <li><a href="tuseni_stinu_017.html">Další otazníky na letové lince</a>
                  <ol class="headings-toc"></ol>
                </li>
                <li><a href="tuseni_stinu_018.html">Kamenná posedlost</a>
                  <ol class="headings-toc"></ol>
                </li>
              </ul>
              <ol class="headings-toc"></ol>
            </li>
            <li><a href="tuseni_stinu_019.html">CIVILIZACE DELFÍNŮ</a>
              <ul>
                <li><a href="tuseni_stinu_020.html">Delfíni, mému srdci milí…</a>
                  <ol class="headings-toc"></ol>
                </li>
                <li><a href="tuseni_stinu_021.html">Před mnoha tisíci lety</a>
                  <ol class="headings-toc"></ol>
                </li>
                <li><a href="tuseni_stinu_022.html">Na hranicích rozumu</a>
                  <ol class="headings-toc"></ol>
                </li>
                <li><a href="tuseni_stinu_023.html">Malý šrapnel, kroužící vesmírem</a>
                  <ol class="headings-toc"></ol>
                </li>
                <li><a href="tuseni_stinu_024.html">Vesmírný projektil</a>
                  <ol class="headings-toc"></ol>
                </li>
                <li><a href="tuseni_stinu_025.html">Výstražný příklad a jeden z možných příspěvků řešení = Mars</a>
                  <ol class="headings-toc"></ol>
                </li>
              </ul>
              <ol class="headings-toc"></ol>
            </li>
            <li><a href="tuseni_stinu_026.html">POČÍTÁME VZOREC NEPOZEMŠŤANA</a>
              <ul>
                <li><a href="tuseni_stinu_027.html">Milióny cizích Zemí</a>
                  <ol class="headings-toc"></ol>
                </li>
                <li><a href="tuseni_stinu_028.html">Formy života ve vesmíru</a>
                  <ol class="headings-toc"></ol>
                </li>
                <li><a href="tuseni_stinu_029.html">Jak tedy vykalkulovat nepozemšťana</a>
                  <ol class="headings-toc"></ol>
                </li>
                <li><a href="tuseni_stinu_030.html">Po stopách zelených mužíčků</a>
                  <ol class="headings-toc"></ol>
                </li>
                <li><a href="tuseni_stinu_031.html">Proč nepřicházejí?</a>
                  <ol class="headings-toc"></ol>
                </li>
              </ul>
              <ol class="headings-toc"></ol>
            </li>
          </ul>
        </li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="14"><span class="idea" data-nb-ref-number="1" id="idea1" data-nb-words="2" data-nb-chars="14">Dávné Hirošimy</span></h1>
        <blockquote class="chunk" data-nb-ref-number="2" data-nb-words="30" data-nb-chars="183">
          <p><span class="idea" data-nb-ref-number="2" id="idea2" data-nb-words="7" data-nb-chars="45">Všichni souhlasíme, že&nbsp;vaše teorie je&nbsp;šílená.<br></span>
            <span class="idea" data-nb-ref-number="3" id="idea3" data-nb-words="11" data-nb-chars="59">Rozcházíme se&nbsp;jen v&nbsp;tom, zda je&nbsp;dostatečně šílená, aby bylo<br></span>
            <span class="idea" data-nb-ref-number="4" id="idea4" data-nb-words="4" data-nb-chars="30">pravděpodobné, že&nbsp;je&nbsp;pravdivá.<br></span>
            <span class="idea" data-nb-ref-number="5" id="idea5" data-nb-words="8" data-nb-chars="49">Mám pocit, že&nbsp;tato teorie není dostatečně šílená.</span>
          </p>
        </blockquote>
        <p class="chunk" data-nb-ref-number="3" data-nb-words="8" data-nb-chars="42"><span class="idea" data-nb-ref-number="6" id="idea6" data-nb-words="8" data-nb-chars="42">NIELS BOHR V&nbsp;DISKUSI K&nbsp;REFERÁTU W. PAULIHO</span></p>
        <p class="chunk" data-nb-ref-number="4" data-nb-words="109" data-nb-chars="796"><span class="idea" data-nb-ref-number="7" id="idea7" data-nb-words="109" data-nb-chars="796">Sovětský sborník Problémy kosmické biologie konstatuje, že&nbsp;v&nbsp;Indii byla objevena 4000 let stará lidská kostra, jejíž radioaktivita padesátkrát převyšuje přirozené radioaktivní „pozadí“, zjištěné v&nbsp;okolí. Jediné přijatelné vysvětlení podivného nálezu je, že&nbsp;tento člověk za&nbsp;svého života, přesněji řečeno těsně před smrtí, jež se&nbsp;nevyhnutelně záhy dostavila, byl mohutně ozářen nebo požil potravu, kontaminovanou radioaktivními látkami v&nbsp;množství stonásobně nebo více převyšujícím přípustnou dávku. Nejspíše to&nbsp;mohly být ryby, živící se&nbsp;planktonem, jenž v&nbsp;sobě, jak známo, koncentruje radioaktivní látky, takže např. po&nbsp;amerických pokusných výbuších v&nbsp;Tichém oceánu byli Japonci nuceni značnou část úlovku tuňáků a&nbsp;dalších druhů ryb po&nbsp;prozkoumání stupně radioaktivity zakopat na&nbsp;odlehlých místech.</span></p>
        <p class="chunk" data-nb-ref-number="5" data-nb-words="33" data-nb-chars="223"><span class="idea" data-nb-ref-number="8" id="idea8" data-nb-words="33" data-nb-chars="223">VII. kniha Mahábháraty, posvátného indického eposu, vznikajícího v&nbsp;různých dobách a&nbsp;předávaného velice přesně nejprve ústní tradicí asi od&nbsp;14. století před n. l. (a možná ještě dříve), obsahuje mj. tuto pozoruhodnou zprávu:</span></p>
        <p class="chunk" data-nb-ref-number="6" data-nb-words="46" data-nb-chars="291"><span class="idea" data-nb-ref-number="9" id="idea9" data-nb-words="46" data-nb-chars="291">„Zbožný Gurkha vymrštil z&nbsp;paluby mocného vimanu (létajícího stroje) jednu jedinou střelu proti kvetoucímu trojměstí. I&nbsp;zdvihl se&nbsp;v&nbsp;nekonečné záři jasný oblak, jasnější než tisíc sluncí, a&nbsp;proměnil města v&nbsp;popel. Když se&nbsp;Gurkha opět snesl k&nbsp;zemi, podobal se&nbsp;jeho vůz svítícímu kusu antimonu…“</span></p>
        <p class="chunk" data-nb-ref-number="7" data-nb-words="21" data-nb-chars="123"><span class="idea" data-nb-ref-number="10" id="idea10" data-nb-words="21" data-nb-chars="123">Čtenář zajisté pozná, že&nbsp;zlomku citátu použil Robert Jungk pro název své knihy o&nbsp;jaderné bombě&nbsp;– Jasnější než tisíc sluncí.</span></p>
        <p class="chunk" data-nb-ref-number="8" data-nb-words="6" data-nb-chars="43"><span class="idea" data-nb-ref-number="11" id="idea11" data-nb-words="6" data-nb-chars="43">Jiný text líčí události ještě sugestivněji:</span></p>
        <p class="chunk" data-nb-ref-number="9" data-nb-words="92" data-nb-chars="583"><span class="idea" data-nb-ref-number="12" id="idea12" data-nb-words="92" data-nb-chars="583">„Byla to&nbsp;lesklá střela, jež se&nbsp;třpytila, aniž vydávala kouř. Byla vržena na&nbsp;nepřítele a&nbsp;tu všechno zahalila hustá mlha. Zavířily jedovaté víry. S&nbsp;děsivým hlukem se&nbsp;zvedla mračna a&nbsp;zaútočila na&nbsp;nebesa. Zdálo se, že&nbsp;se&nbsp;samo slunce chvěje. Celý svět byl spálen žárem výbuchu jako nějakou děsivou horečkou. Tisíce vozů, desetitisíce mužů a&nbsp;slonů byly obráceny v&nbsp;prach a&nbsp;popel.“ Po&nbsp;skončené bitvě nařídil vůdce zničit zbylou, dosud nepoužitou zbraň, jež se&nbsp;„zevnějškem podobala kovovému šípu, připomínajícímu obřího posla smrti. Hrdina nařídil svým lidem, aby ji&nbsp;proměnili v&nbsp;jemný prach“.</span></p>
        <p class="chunk" data-nb-ref-number="10" data-nb-words="22" data-nb-chars="131"><span class="idea" data-nb-ref-number="13" id="idea13" data-nb-words="22" data-nb-chars="131">Jinde v&nbsp;Mahábháratě se&nbsp;o&nbsp;této zbrani mluví jako o&nbsp;schopné „potrestat Zemi dvanácti lety neplodnosti a&nbsp;zabíjet plod v&nbsp;matčině těle“.</span></p>
        <p class="chunk" data-nb-ref-number="11" data-nb-words="147" data-nb-chars="943"><span class="idea" data-nb-ref-number="14" id="idea14" data-nb-words="147" data-nb-chars="943">I&nbsp;když připustíme, že&nbsp;anonymní kolektiv autorů Mahábháraty (jejímž základem, kolem něhož se&nbsp;rozvíjejí nespočetné epizody, je&nbsp;boj mezi Kuruovci a&nbsp;Pánduovci) byl obdařen mimořádnou fantazií, jež shodou okolností předjala hrůznou skutečnost, i&nbsp;když připustíme, že&nbsp;se&nbsp;dodatečně do&nbsp;eposu dostalo množství legend, jež měly pouze dokazovat nadřazenost bráhmanů nejen nad lidmi, ale i&nbsp;nad bohy, přece jen je&nbsp;shoda popisu atomových výbuchů (nebo něčeho atomovým výbuchům velmi podobného) a&nbsp;jejich biologického působení nápadná. Epos podává i&nbsp;jakýsi návod protiatomové obrany: tato zbraň je&nbsp;schopna zabít všechny válečníky, kteří mají na&nbsp;těle kov. Dozvědí-li se&nbsp;však vojáci včas, že&nbsp;má&nbsp;být zbraně použito, strhají všechno kovové z&nbsp;těla, po&nbsp;výbuchu se&nbsp;ihned vrhnou do&nbsp;řeky a&nbsp;důkladně omyjí sebe i&nbsp;vše, čeho se&nbsp;dotkli. Není to&nbsp;zbytečné, neboť je&nbsp;známo, že&nbsp;při zanedbání těchto opatření vypadají účinkem zbraně vlasy i&nbsp;nehty a&nbsp;všechno živé bledne a&nbsp;slábne…</span></p>
        <p class="chunk" data-nb-ref-number="12" data-nb-words="20" data-nb-chars="136"><span class="idea" data-nb-ref-number="15" id="idea15" data-nb-words="20" data-nb-chars="136">Příručky civilní obrany se&nbsp;sice vyjadřují méně květnatě, v&nbsp;podstatě však popisují a&nbsp;doporučují po&nbsp;útoku jadernými zbraněmi učinit totéž.</span></p>
        <p class="chunk" data-nb-ref-number="13" data-nb-words="93" data-nb-chars="672"><span class="idea" data-nb-ref-number="16" id="idea16" data-nb-words="93" data-nb-chars="672">Podotýkám, že&nbsp;překlady, jichž bylo použito, nejsou upraveny a&nbsp;že jejich autoři nejsou romantičtí přívrženci pana Dänikena&nbsp;– tak rozsáhlé eposy nejsou překládány každoročně; za&nbsp;základní dílo je&nbsp;dodnes považován Royův převod z&nbsp;roku 1889, takže překladatele rozhodně nelze podezírat z&nbsp;vědomého přikrašlování nebo podvědomé aktualizace. Za&nbsp;zmínku stojí i&nbsp;skutečnost, že&nbsp;moderní indologové nepopírají historické jádro mnohých příběhů, popisovaných eposy Mahábháratou i&nbsp;Rámájanou a&nbsp;s&nbsp;nimi úzce souvisejícím literárním okruhem tzv. starých vyprávění čili purán, jimž indická tradice připisuje, patrně jen zčásti právem, značné stáří a&nbsp;za jejichž autora považuje samotného Brahmu.</span></p>
        <p class="chunk" data-nb-ref-number="14" data-nb-words="4" data-nb-chars="28"><span class="idea" data-nb-ref-number="17" id="idea17" data-nb-words="4" data-nb-chars="28">Shody jsou opravdu prokleté.</span></p>
        <p class="chunk" data-nb-ref-number="15" data-nb-words="94" data-nb-chars="658"><span class="idea" data-nb-ref-number="18" id="idea18" data-nb-words="94" data-nb-chars="658">Všechna tato podivná sdělení výslovně zdůrazňují charakter účinku zbraně <em>jako</em> při požáru, nejde však o&nbsp;skutečný požár nebo o&nbsp;použití hořlavých bojových látek, např. tzv. řeckého ohně. Ve&nbsp;staroindické literatuře totiž je&nbsp;pro naše jediné slovo „oheň“ plných čtyřicet výrazů, z&nbsp;nichž některé se&nbsp;týkají např. tajných věd nebo magnetismu, význam jiných dosud nedovedeme přesně určit. Je&nbsp;dosti těžké nevzpomenout v&nbsp;této souvislosti výroku W. Heisenberga: „Moderní fyzika se&nbsp;v&nbsp;jistém smyslu neobyčejně přiblížila k&nbsp;Hérakleitovu učení. Nahradíme-li slovo ‚oheň‘ slovem ‚energie‘, můžeme Hérakleitovy výroky považovat slovo od&nbsp;slova za&nbsp;výraz našeho moderního pojetí.“</span></p>
        <p class="chunk" data-nb-ref-number="16" data-nb-words="48" data-nb-chars="312"><span class="idea" data-nb-ref-number="19" id="idea19" data-nb-words="48" data-nb-chars="312">Pozoruhodný je&nbsp;i&nbsp;termín, používaný na&nbsp;mnoha místech eposu o&nbsp;spoušti, kterou zbraň zanechala: mluví se&nbsp;doslova o&nbsp;stínech kdysi kvetoucích měst. Pro pamětníky atomových úderů proti Hirošimě a&nbsp;Nagasaki s&nbsp;jejich stíny bytostí, stromů i&nbsp;budov, proměněných výbuchem v&nbsp;prach a&nbsp;popel, je&nbsp;to&nbsp;výraz svrchovaně významuplný.</span></p>
        <p class="chunk" data-nb-ref-number="17" data-nb-words="117" data-nb-chars="807"><span class="idea" data-nb-ref-number="20" id="idea20" data-nb-words="117" data-nb-chars="807">Co&nbsp;znamenají tyto vzkazy z&nbsp;dávné minulosti Indie, v&nbsp;nichž bychom mohli ostatně pokračovat dál a&nbsp;dál až&nbsp;k&nbsp;úvahám, zda kvetoucí Harappa a&nbsp;divukrásné, asi čtyřicetitisícové Mohendžodáro, první město světa s&nbsp;velkorysým urbanistickým řešením a&nbsp;s&nbsp;civilizačními vymoženostmi (ústřední teplárna, rozvod horké a&nbsp;studené vody, kanalizační síť atd.), byly skutečně vyvráceny kočovnými kmeny Árjů (čemuž nasvědčuje nález třiceti koster lidí, zjevně násilně zabitých), vedených „bořitelem měst“ Indrou, a&nbsp;zda na&nbsp;počátku zkázy nebyla, jak se&nbsp;domnívá např. geolog Rex, záhadná přírodní katastrofa způsobená otřesem s&nbsp;epicentrem 140 km&nbsp;na&nbsp;jih od&nbsp;Mohendžodára, jež obrátila tok Indu, zatopila osady, smetla vesnice a&nbsp;zardousila města bahnem, takže jejich obyvatelstvo záhy emigrovalo do&nbsp;Gudžarátu? A&nbsp;jaká katastrofa to&nbsp;byla?</span></p>
        <p class="chunk" data-nb-ref-number="18" data-nb-words="56" data-nb-chars="351"><span class="idea" data-nb-ref-number="21" id="idea21" data-nb-words="56" data-nb-chars="351">A&nbsp;jaký to&nbsp;byl „hrom a&nbsp;blesk, schopný zničit nepřítele v&nbsp;krajině i&nbsp;za hradbami“, který uvádí řecký sofista Flavius Filostratos jako důvod náhlého a&nbsp;strategicky dosti podivného návratu Alexandra Velikého z&nbsp;Indie, jež byla přece vlastním cílem celého tažení? Nebo se&nbsp;opravdu vrátil jen pro nepokoje v&nbsp;týlu bojujících vojsk, jak je&nbsp;dnes všeobecně tvrzeno?</span></p>
        <p class="chunk" data-nb-ref-number="19" data-nb-words="1" data-nb-chars="0"><span class="idea" data-nb-ref-number="22" id="idea22" data-nb-words="1" data-nb-chars="0"><img src="./resources/11_fmt.jpeg" alt="11.jpg"></span></p>
        <blockquote class="chunk" data-nb-ref-number="20" data-nb-words="10" data-nb-chars="74"><span class="idea" data-nb-ref-number="23" id="idea23" data-nb-words="10" data-nb-chars="74"><p>Mohendžodáro v&nbsp;době vrcholného rozkvětu, jak je&nbsp;rekonstruoval Alan Sorrell</p></span></blockquote>
        <p class="chunk" data-nb-ref-number="21" data-nb-words="136" data-nb-chars="800"><span class="idea" data-nb-ref-number="24" id="idea24" data-nb-words="136" data-nb-chars="800">Snad je&nbsp;vhodné připomenout v&nbsp;této souvislosti podivnou pověru, rozšířenou v&nbsp;Indii i&nbsp;v&nbsp;arabských zemích, že&nbsp;štír&nbsp;– na&nbsp;Zemi jich žije přes 100 druhů&nbsp;– neshoří v&nbsp;ohni. Jednoduchý pokus přesvědčí, že&nbsp;je&nbsp;to&nbsp;nesmysl, a&nbsp;tento „pokus“ vhozením štíra do&nbsp;ohně byl jistě nespočetněkrát učiněn. Je&nbsp;však podivnou a&nbsp;dosud nevysvětlenou biologickou zvláštností některých druhů štírů, mezi něž patří např. i&nbsp;indický Ptalamnaeus fulvipes, dlouhý až&nbsp;13 cm, že&nbsp;snášejí obrovské dávky pronikavého záření a&nbsp;přežívají i&nbsp;ozáření dávkou 10&nbsp;000 r&nbsp;(podle jiných autorů dokonce 75 000 r). Člověk onemocní při jednorázové expozici 50–100 r, 500 r&nbsp;je&nbsp;kritickou mezí a&nbsp;po ozáření 1000 r&nbsp;je&nbsp;obvykle každá pomoc marná. Štír však v&nbsp;atomovém ohni&nbsp;– a&nbsp;proč by&nbsp;to&nbsp;nemohl být jeden z&nbsp;dosud hledaných významů?&nbsp;– přežije. Není to&nbsp;zvláštní?</span></p>
        <p class="chunk" data-nb-ref-number="22" data-nb-words="76" data-nb-chars="511"><span class="idea" data-nb-ref-number="25" id="idea25" data-nb-words="76" data-nb-chars="511">Nežli budeme pokračovat dál v&nbsp;hledání civilizací, jež&nbsp;– připusťme to&nbsp;zatím jako pracovní hypotézu&nbsp;– mohly znát atomové zbraně, zůstaňme krátce u&nbsp;létajících indických strojů, vimanů. Zprávy o&nbsp;nich se&nbsp;velmi výrazně liší od&nbsp;pohádek a&nbsp;bájí nejrozličnějších národů, líčících uskutečnění dávného snu lidstva buď ikarskými křídly, orly, nesoucími vzdušné plavidlo, nebo&nbsp;– např. v&nbsp;eposu o&nbsp;Gilgamešovi&nbsp;– samotného vzduchoplavce, případně některým z&nbsp;důvtipných nápadů Cyrana z&nbsp;Bergeraku, o&nbsp;dracích a&nbsp;ptáku Nohovi nemluvě.</span></p>
        <p class="chunk" data-nb-ref-number="23" data-nb-words="126" data-nb-chars="833"><span class="idea" data-nb-ref-number="26" id="idea26" data-nb-words="126" data-nb-chars="833">Staroindické eposy i&nbsp;purány, především 6. až&nbsp;10. kniha Mahábháraty i&nbsp;další spisy tohoto kulturního okruhu přinášejí řadu naprosto věcných a&nbsp;střízlivých popisů létajících strojů, jejich taktického zasazení do&nbsp;bitev a&nbsp;dokonce i&nbsp;návodů na&nbsp;jejich zhotovování. Kdybychom přirovnali tyto báje a&nbsp;bohy v&nbsp;nich vystupující např. k&nbsp;biblickým pověstem o&nbsp;Henochovi, Eliášovi a&nbsp;dalších, kteří rovněž zakusili slasti létání, jevili by&nbsp;se&nbsp;nám indičtí bohové, především Brahma, jako výjimečně nadaný a&nbsp;technicky značně pokročilý projekční tým. Neznám totiž příklad, kdy by&nbsp;Hospodin promluvil alespoň trochu zasvěceně&nbsp;– s&nbsp;výjimkou konstrukčního návodu na&nbsp;Noemovu archu a&nbsp;archu úmluvy&nbsp;– a&nbsp;přikázal například: „Blok motoru, synu, odlij z&nbsp;hliníku a&nbsp;hořčíku a&nbsp;písty z&nbsp;legované oceli. A&nbsp;aj, pravím tobě, nezapomeň na&nbsp;kuličková ložiska pro klikovou hřídel…“</span></p>
        <p class="chunk" data-nb-ref-number="24" data-nb-words="98" data-nb-chars="644"><span class="idea" data-nb-ref-number="27" id="idea27" data-nb-words="98" data-nb-chars="644">Nuže, indičtí bohové takto nemluví jenom proto, že&nbsp;se&nbsp;do&nbsp;létání nepletou a&nbsp;přenechávají je&nbsp;lidem, což je&nbsp;koneckonců správné. V&nbsp;rozsáhlé knihovně rukopisů Mezinárodní akademie pro sanskrtská bádání v&nbsp;Maisúru (Mysore) byl objeven asi 3000 let starý rukopis, přičítaný mudrci a&nbsp;jogínu Bhárádvajovi, jenž žil asi kolem roku 1000&nbsp;před n. l. Studie pod názvem Vimanika Šastra čili Věda o&nbsp;letectví má&nbsp;osm kapitol s&nbsp;diagramy a&nbsp;vypočítává jedenatřicet podstatných částí letadel a&nbsp;šestnáct druhů kovů nebo slitin (všechny názvy se&nbsp;dosud nepodařilo přeložit s&nbsp;uspokojivou přesností), vhodných pro stavbu létajících strojů. O&nbsp;andělských perutích ani slovo.</span></p>
        <p class="chunk" data-nb-ref-number="25" data-nb-words="42" data-nb-chars="258"><span class="idea" data-nb-ref-number="28" id="idea28" data-nb-words="42" data-nb-chars="258">Sám výčet šestnácti kovů je&nbsp;pozoruhodný. V&nbsp;době vzniku rukopisu počínal teprve pro Egypt železný věk, zprostředkovaný Chetity, a&nbsp;kromě velevzácného železa znali Egypťané z&nbsp;kovů zlato, stříbro, měď, zinek, cín, ovšem rtuť (od 16. století před n. l.)&nbsp;– a&nbsp;dost.</span></p>
        <p class="chunk" data-nb-ref-number="26" data-nb-words="94" data-nb-chars="660"><span class="idea" data-nb-ref-number="29" id="idea29" data-nb-words="94" data-nb-chars="660">Jakousi ilustraci k&nbsp;Vimanika Šastra jsou reliéfy skalního chrámu v&nbsp;Eloře nedaleko Hajdarábádu, představujícího přechod od&nbsp;jeskynních chrámů k&nbsp;volným stavbám. Centrem je&nbsp;Kailásanáthův chrám monumentálních rozměrů (45 m&nbsp;dlouhý, 30 m&nbsp;vysoký), symbolizující sídlo boha Šivy, posvátnou himálajskou horu Kailásu, obklopený asi třiceti dalšími svatyněmi. Celý komplex vznikl asi v&nbsp;8. století n. l. (podle některých autorů byla stavba započata již ve&nbsp;4. století). Stěny zdobí kromě obvyklých obrazů božstev i&nbsp;bitevní scény, v&nbsp;nichž hrají úlohu válečných strojů letadla. Jakoukoli pochybnost o&nbsp;záměru sochařů vyvrací shoda těchto zobrazení s&nbsp;líčením sanskrtských spisů.</span></p>
        <p class="chunk" data-nb-ref-number="27" data-nb-words="12" data-nb-chars="74"><span class="idea" data-nb-ref-number="30" id="idea30" data-nb-words="12" data-nb-chars="74">„… Na&nbsp;Rámův rozkaz vystoupil nádherný viman s&nbsp;mocným burácením nad mraky…“</span></p>
        <p class="chunk" data-nb-ref-number="28" data-nb-words="20" data-nb-chars="112"><span class="idea" data-nb-ref-number="31" id="idea31" data-nb-words="20" data-nb-chars="112">„… Bhoma letěl se&nbsp;svým vimanem na&nbsp;mocném paprsku, který zářil jako slunce a&nbsp;jehož hluk se&nbsp;podobal rachotu moře…“</span></p>
        <p class="chunk" data-nb-ref-number="29" data-nb-words="1" data-nb-chars="0"><span class="idea" data-nb-ref-number="32" id="idea32" data-nb-words="1" data-nb-chars="0"><img src="./resources/13_fmt.jpeg" alt="13.jpg"></span></p>
        <blockquote class="chunk" data-nb-ref-number="30" data-nb-words="7" data-nb-chars="48"><span class="idea" data-nb-ref-number="33" id="idea33" data-nb-words="7" data-nb-chars="48"><p>Část proslulého skalního chrámu Kalasaya v&nbsp;Eloře</p></span></blockquote>
        <p class="chunk" data-nb-ref-number="31" data-nb-words="29" data-nb-chars="187"><span class="idea" data-nb-ref-number="34" id="idea34" data-nb-words="29" data-nb-chars="187">„… Jsou to&nbsp;stroje, létající vysoko díky rtuti a&nbsp;mocnému vichru, který je&nbsp;pohání. Jsou schopny překonávat nekonečné vzdálenosti a&nbsp;pohybovat se&nbsp;seshora dolů, zdola nahoru, dopředu i&nbsp;dozadu…</span></p>
        <p class="chunk" data-nb-ref-number="32" data-nb-words="4" data-nb-chars="21"><span class="idea" data-nb-ref-number="35" id="idea35" data-nb-words="4" data-nb-chars="21">Na&nbsp;jiném místě čteme:</span></p>
        <p class="chunk" data-nb-ref-number="33" data-nb-words="46" data-nb-chars="286"><span class="idea" data-nb-ref-number="36" id="idea36" data-nb-words="46" data-nb-chars="286">„Uvnitř stroje je&nbsp;zařízení, ve&nbsp;kterém se&nbsp;v&nbsp;železném kotlíku zahřívá zvláštním řízeným ohněm rtuť. Čtyři nádržky se&nbsp;rtutí umožňují tomuto zařízení vyvolat celý vír sil. Vůz pak vystoupí na&nbsp;oblohu s&nbsp;burácením a&nbsp;ti, kdo sledují jeho dráhu, mají dojem, že&nbsp;pozorují nějakou obrovskou perlu.“</span></p>
        <p class="chunk" data-nb-ref-number="34" data-nb-words="32" data-nb-chars="219"><span class="idea" data-nb-ref-number="37" id="idea37" data-nb-words="32" data-nb-chars="219">Tyto výňatky a&nbsp;další z&nbsp;některých súter (stručných systematických učebnic), především Samarangana Sútradhara, svědčí, že&nbsp;by&nbsp;mohlo jít nejspíše o&nbsp;tryskový pohon. V&nbsp;této myšlence nás utvrzuje i&nbsp;již zmíněná Vimanika Šastra:</span></p>
        <p class="chunk" data-nb-ref-number="35" data-nb-words="87" data-nb-chars="519"><span class="idea" data-nb-ref-number="38" id="idea38" data-nb-words="87" data-nb-chars="519">„… uprostřed korábu je&nbsp;těžká kovová schránka, zdroj síly. Z&nbsp;této schránky jde síla do&nbsp;dvou silných hlavních trubic, připevněných na&nbsp;zádi a&nbsp;na přídi korábu. Mimoto se&nbsp;tato síla rozvádí do&nbsp;osmi ramen, směřujících otvory dolů. Při vzletu se&nbsp;odkryjí clony osmi rour, směřujících dolů, a&nbsp;horní otvory jsou uzavřeny. Proud síly udeří do&nbsp;země, zdvíhaje tím koráb vzhůru. Když je&nbsp;dost vysoko, jsou otvory zpola zakryty, aby právě visel ve&nbsp;vzduchu. Pak je&nbsp;větší část síly převedena do&nbsp;zadní roury, aby mohl koráb vyrazit vpřed…“</span></p>
        <p class="chunk" data-nb-ref-number="36" data-nb-words="29" data-nb-chars="231"><span class="idea" data-nb-ref-number="39" id="idea39" data-nb-words="29" data-nb-chars="231">Pomocí těchto strojů, prohlašují indické prameny, mohli pozemšťané vystoupit do&nbsp;vzduchu, zatímco obyvatelé nebeských těles jich používali, aby sestoupili na&nbsp;Zemi. Cituji přesně Gorbovského: obyvatelé nebeských těles, nikoli bohové…</span></p>
        <p class="chunk" data-nb-ref-number="37" data-nb-words="69" data-nb-chars="456"><span class="idea" data-nb-ref-number="40" id="idea40" data-nb-words="69" data-nb-chars="456">Na&nbsp;dobu, kdy ještě nebyl založen Řím a&nbsp;kdy se&nbsp;„řecký zázrak“ skrýval v&nbsp;daleké budoucnosti, je&nbsp;to&nbsp;jistě slušný technický popis reaktivního nebo raketového vzdušného plavidla, jemuž velkoryse promineme mylnou představu, že&nbsp;se&nbsp;výtokový proud z&nbsp;trysek opírá o&nbsp;zem a&nbsp;tím plavidlo nadnáší. Nemusím snad dodávat, že&nbsp;ani tyto překlady citátů nejsou svévolně upravovány a&nbsp;„modernizovány“, i&nbsp;když by&nbsp;ovšem textová kritika, základ historického zkoumání, byla namístě.</span></p>
        <p class="chunk" data-nb-ref-number="38" data-nb-words="1" data-nb-chars="0"><span class="idea" data-nb-ref-number="41" id="idea41" data-nb-words="1" data-nb-chars="0"><img src="./resources/12_fmt.jpeg" alt="12.jpg"></span></p>
        <blockquote class="chunk" data-nb-ref-number="39" data-nb-words="8" data-nb-chars="73"><span class="idea" data-nb-ref-number="42" id="idea42" data-nb-words="8" data-nb-chars="73"><p>Rekonstrukce staroindického létajícího stroje podle knihy Vimanika Šastra</p></span></blockquote>
        <p class="chunk" data-nb-ref-number="40" data-nb-words="30" data-nb-chars="225"><span class="idea" data-nb-ref-number="43" id="idea43" data-nb-words="30" data-nb-chars="225">Ve&nbsp;staroindickém eposu Rámájana nalezneme řadu pasáží, které lze vysvětlovat jako reflexe setkání s&nbsp;létajícími nebo dokonce kosmickými přístroji. Netřeba ovšem dodávat, že&nbsp;v&nbsp;těchto případech je&nbsp;namístě nejvyšší rezervovanost.</span></p>
        <p class="chunk" data-nb-ref-number="41" data-nb-words="9" data-nb-chars="46"><span class="idea" data-nb-ref-number="44" id="idea44" data-nb-words="9" data-nb-chars="46">Ráma a&nbsp;jeho bratr Lakšman se&nbsp;utkali s&nbsp;démonem:</span></p>
        <p class="chunk" data-nb-ref-number="42" data-nb-words="42" data-nb-chars="205"><span class="idea" data-nb-ref-number="45" id="idea45" data-nb-words="10" data-nb-chars="44">… les porážel&nbsp;– to&nbsp;démon po&nbsp;nich ruce vztáh.<br></span>
          <span class="idea" data-nb-ref-number="46" id="idea46" data-nb-words="9" data-nb-chars="43">Bez hlavy, bez nohou byl, ústa v&nbsp;břiše měl,<br></span>
          <span class="idea" data-nb-ref-number="47" id="idea47" data-nb-words="6" data-nb-chars="33">tam svítilo též jedno oko veliké,<br></span>
          <span class="idea" data-nb-ref-number="48" id="idea48" data-nb-words="7" data-nb-chars="39">jak černé mračno vypadal a&nbsp;hromem řval…<br></span>
          <span class="idea" data-nb-ref-number="49" id="idea49" data-nb-words="1" data-nb-chars="3">………<br></span>
          <span class="idea" data-nb-ref-number="50" id="idea50" data-nb-words="9" data-nb-chars="43">V&nbsp;tu chvíli duch se&nbsp;vznesl v&nbsp;záři planoucí…</span>
        </p>
        <p class="chunk" data-nb-ref-number="43" data-nb-words="12" data-nb-chars="89"><span class="idea" data-nb-ref-number="51" id="idea51" data-nb-words="12" data-nb-chars="89">Ráma si&nbsp;zajistil spojenectví dobrého krále opic Hanumana. Král medvědů Hanumana oslovuje:</span></p>
        <p class="chunk" data-nb-ref-number="44" data-nb-words="40" data-nb-chars="205"><span class="idea" data-nb-ref-number="52" id="idea52" data-nb-words="7" data-nb-chars="46">Vstaň, reku, přeskoč moře, zachraň všecky nás!<br></span>
          <span class="idea" data-nb-ref-number="53" id="idea53" data-nb-words="9" data-nb-chars="40">Tvým otcem je&nbsp;bůh větru, on&nbsp;ti&nbsp;sílu dal.<br></span>
          <span class="idea" data-nb-ref-number="54" id="idea54" data-nb-words="7" data-nb-chars="37">Už&nbsp;jako dítě, když jsi slunce uviděl,<br></span>
          <span class="idea" data-nb-ref-number="55" id="idea55" data-nb-words="8" data-nb-chars="42">tys myslel, že&nbsp;plod rudý vidíš před sebou,<br></span>
          <span class="idea" data-nb-ref-number="56" id="idea56" data-nb-words="9" data-nb-chars="40">a&nbsp;do nebe jsi skočil celých tři sta mil…</span>
        </p>
        <p class="chunk" data-nb-ref-number="45" data-nb-words="3" data-nb-chars="22"><span class="idea" data-nb-ref-number="57" id="idea57" data-nb-words="3" data-nb-chars="22">Jinde nacházíme verše:</span></p>
        <p class="chunk" data-nb-ref-number="46" data-nb-words="44" data-nb-chars="262"><span class="idea" data-nb-ref-number="58" id="idea58" data-nb-words="5" data-nb-chars="35">Zamával Hanuman svým velkým ocasem,<br></span>
          <span class="idea" data-nb-ref-number="59" id="idea59" data-nb-words="6" data-nb-chars="39">jenž zablýskal se&nbsp;křivolace ve&nbsp;vzduchu.<br></span>
          <span class="idea" data-nb-ref-number="60" id="idea60" data-nb-words="5" data-nb-chars="32">Odrazem hora mohutná se&nbsp;zachvěla<br></span>
          <span class="idea" data-nb-ref-number="61" id="idea61" data-nb-words="9" data-nb-chars="43">a&nbsp;stromy za&nbsp;ním za&nbsp;chvíli do&nbsp;výše spěchaly,<br></span>
          <span class="idea" data-nb-ref-number="62" id="idea62" data-nb-words="6" data-nb-chars="42">v&nbsp;jeskyních řvali strachem skrytí tvorové,<br></span>
          <span class="idea" data-nb-ref-number="63" id="idea63" data-nb-words="7" data-nb-chars="35">v&nbsp;úzkosti hadi oheň z&nbsp;tlamy chrlili<br></span>
          <span class="idea" data-nb-ref-number="64" id="idea64" data-nb-words="6" data-nb-chars="36">a&nbsp;skálu kousali, až&nbsp;jasně vzplanula…</span>
        </p>
        <p class="chunk" data-nb-ref-number="47" data-nb-words="41" data-nb-chars="259"><span class="idea" data-nb-ref-number="65" id="idea65" data-nb-words="41" data-nb-chars="259">V&nbsp;eposu Hanuman spolu s&nbsp;opičím vojskem potřel strašné démony rákšásy i&nbsp;s&nbsp;jejich králem Rávanou a&nbsp;osvobodil krásnou Sítu. V&nbsp;„kosmické“ interpretaci by&nbsp;patrně bylo možné nalézt v&nbsp;eposu vzpomínku na&nbsp;humanoidní návštěvníky z&nbsp;vesmíru a&nbsp;jejich „krále“&nbsp;– raketoplán.</span></p>
        <p class="chunk" data-nb-ref-number="48" data-nb-words="62" data-nb-chars="424"><span class="idea" data-nb-ref-number="66" id="idea66" data-nb-words="62" data-nb-chars="424">Zmiňme se&nbsp;ještě o&nbsp;podobných zprávách z&nbsp;Tibetu, jehož lámaistická literatura, především posvátné knihy Kanžur a&nbsp;Tanžur o&nbsp;mnoha a&nbsp;mnoha stech svazcích nebyly dosud ani z&nbsp;nepatrné části přeloženy do&nbsp;evropských jazyků, o&nbsp;keltských pověstech, popisujících „létající zvířata, pokrytá železným krunýřem, jež neměla kosti a&nbsp;nemusela žrát“&nbsp;– což je&nbsp;definice, odpovídající mentalitě prostého člověka, jenž stanul tváří v&nbsp;tvář letadlu.</span></p>
        <p class="chunk" data-nb-ref-number="49" data-nb-words="42" data-nb-chars="288"><span class="idea" data-nb-ref-number="67" id="idea67" data-nb-words="42" data-nb-chars="288">Tím končíme malou odbočku k&nbsp;létajícím strojům starověku. Umožní nám pochopit některé souvislosti kapitoly Otřesené civilizace a&nbsp;doplnila vyprávění o&nbsp;podivných a&nbsp;děsivých zbraních, jichž používali Indové v&nbsp;minulosti tak dávné, že&nbsp;je&nbsp;pro nás nedohlednou. Vraťme se&nbsp;však k&nbsp;atomovým výbuchům.</span></p>
        <p class="chunk" data-nb-ref-number="50" data-nb-words="45" data-nb-chars="293"><span class="idea" data-nb-ref-number="68" id="idea68" data-nb-words="45" data-nb-chars="293">Kromě podivného požáru, jenž zničil a&nbsp;v&nbsp;pravém slova smyslu spekl ve&nbsp;škváru Chattuš, hlavní město chetitské říše, a&nbsp;kromě některých podobných nálezů, mj. i&nbsp;v&nbsp;Irsku, se&nbsp;od&nbsp;několika let obrátila pozornost romantičtějších badatelů především k&nbsp;dobře známé biblické epizodě zničení Sodomy a&nbsp;Gomory.</span></p>
        <p class="chunk" data-nb-ref-number="51" data-nb-words="34" data-nb-chars="274"><span class="idea" data-nb-ref-number="69" id="idea69" data-nb-words="34" data-nb-chars="274">Profesor Matvěj Agrest například říká: katastrofa, jež zničila Sodomu a&nbsp;Gomoru, mohla být způsobena atomovým výbuchem, když nepozemšťané likvidovali nadbytečné zásoby jaderných paliv, které nehodlali zanechat v&nbsp;dosahu všetečných a&nbsp;protiradiační ochrany neznalých pozemšťanů.</span></p>
        <p class="chunk" data-nb-ref-number="52" data-nb-words="10" data-nb-chars="64"><span class="idea" data-nb-ref-number="70" id="idea70" data-nb-words="10" data-nb-chars="64">Poněkud odvážná teorie se&nbsp;opírá o&nbsp;několik bodů biblického textu:</span></p>
        <p class="chunk" data-nb-ref-number="53" data-nb-words="38" data-nb-chars="246"><span class="idea" data-nb-ref-number="71" id="idea71" data-nb-words="38" data-nb-chars="246">1. Spravedlivého Lota zachránili dva andělé, kteří jej varovali před neštěstím a&nbsp;doporučili mu&nbsp;důrazně prchnout „do lůna hor“ a&nbsp;za žádnou cenu se&nbsp;neohlížet, což je&nbsp;při atomovém výbuchu vzhledem k&nbsp;oslepujícímu světelnému záření zcela rozumná rada.</span></p>
        <p class="chunk" data-nb-ref-number="54" data-nb-words="33" data-nb-chars="227"><span class="idea" data-nb-ref-number="72" id="idea72" data-nb-words="33" data-nb-chars="227">(Agrest neuvádí zajímavou podrobnost, že&nbsp;totiž podobných bájí je&nbsp;známa celá řada a&nbsp;takřka ve&nbsp;všech vystupují dva černě odění poslové, varující obyvatele dotyčné oblasti před následky hrozící katastrofy. Shoda je&nbsp;dosti nápadná.)</span></p>
        <p class="chunk" data-nb-ref-number="55" data-nb-words="17" data-nb-chars="90"><span class="idea" data-nb-ref-number="73" id="idea73" data-nb-words="17" data-nb-chars="90">2. Lot odpovídá nezvyklým způsobem: „… bojím se, že&nbsp;ono zlo do&nbsp;mne pronikne a&nbsp;usmrtí mne…“</span></p>
        <p class="chunk" data-nb-ref-number="56" data-nb-words="70" data-nb-chars="448"><span class="idea" data-nb-ref-number="74" id="idea74" data-nb-words="70" data-nb-chars="448">Hospodin slíbil (v Mojžíšově podání) zahladit Sodomu a&nbsp;Gomoru sírou a&nbsp;ohněm, hrozilo tedy popálení, uhoření, případně udušení kouřem či&nbsp;zalknutí žárem. Ani v&nbsp;jednom z&nbsp;těchto případů není příliš logické mluvit o&nbsp;„zlu, které proniká“. Kdyby ovšem šlo o&nbsp;pronikavé záření, pak by&nbsp;se&nbsp;Lot vyjadřoval zcela přiměřeně, především proto, že&nbsp;vyjadřuje obavu, aby nebyl „zlem“ zastižen dříve, než bude moci uprchnout pod ochranu hor, tedy na&nbsp;nechráněné rovině.</span></p>
        <p class="chunk" data-nb-ref-number="57" data-nb-words="55" data-nb-chars="323"><span class="idea" data-nb-ref-number="75" id="idea75" data-nb-words="55" data-nb-chars="323">3. Popis samotného Hospodinova dopuštění je&nbsp;dosti sugestivní: „… Hle, vystoupil sloup kouře ze&nbsp;země jako sloup kouře z&nbsp;výhně… A&nbsp;dštila na&nbsp;Sodomu a&nbsp;Gomoru síra a&nbsp;oheň… A&nbsp;zničila města tato a&nbsp;celou rovinu a&nbsp;všechny obyvatele měst a&nbsp;kotliny země…“ „Sloup kouře ze&nbsp;země“ má&nbsp;morfologicky dosti blízko ke&nbsp;známému atomovému hřibu.</span></p>
        <p class="chunk" data-nb-ref-number="58" data-nb-words="107" data-nb-chars="691"><span class="idea" data-nb-ref-number="76" id="idea76" data-nb-words="107" data-nb-chars="691">Moderní kritici bible mají celou řadu námitek jak proti biblické příhodě samotné, tak&nbsp;– tím spíše&nbsp;– proti její „kosmické“ interpretaci. Hlavními argumenty je&nbsp;naprosté zmizení obou měst a&nbsp;jejich existence právě jen v&nbsp;1. Mojžíšově knize. Vyprávění o&nbsp;zničení hříšného města považují za&nbsp;jeden z&nbsp;didaktických mýtů, varujících před božím hněvem a&nbsp;jeho následky jako je&nbsp;potopa a&nbsp;další maléry, jež celkem nerudný a&nbsp;v&nbsp;hněvu ukvapený Hospodin sesílal na&nbsp;lidstvo. Takže se&nbsp;celá diskuse stává bezpředmětnou. Odmítají proto&nbsp;– domnívám se, že&nbsp;právem&nbsp;– psychologickou argumentaci, totiž rozbor jednání osob, jímž nelze dospět k&nbsp;jádru faktů, pouze k&nbsp;jádru psychologie legendy jako útvaru lidové slovesnosti.</span></p>
        <p class="chunk" data-nb-ref-number="59" data-nb-words="56" data-nb-chars="398"><span class="idea" data-nb-ref-number="77" id="idea77" data-nb-words="56" data-nb-chars="398">Jediným ústupkem, který jsou po&nbsp;stránce nábožensko-fenomenologické ochotni znalci bible v&nbsp;tomto případě, ač&nbsp;neradi, poskytnout, je&nbsp;zařazení legendy o&nbsp;zničení Sodomy a&nbsp;Gomory do&nbsp;období patriarchů. Staletí trvající proces vytváření izraelského kmenového svazu byl v&nbsp;ústní tradici sice zhuštěn do&nbsp;období tří generací (Abraháma, Izáka a&nbsp;Jákoba), přesto však odráží vzdálené vzpomínky na&nbsp;kmenové dějiny.</span></p>
        <p class="chunk" data-nb-ref-number="60" data-nb-words="6" data-nb-chars="35"><span class="idea" data-nb-ref-number="78" id="idea78" data-nb-words="6" data-nb-chars="35">Je&nbsp;to, upřímně řečeno, malá útěcha.</span></p>
        <p class="chunk" data-nb-ref-number="61" data-nb-words="56" data-nb-chars="423"><span class="idea" data-nb-ref-number="79" id="idea79" data-nb-words="56" data-nb-chars="423">Poněkud tolerantněji se&nbsp;stavějí k&nbsp;problematice odborníci, připouštějící existenci jakýchsi sídlišť v&nbsp;oblasti Mrtvého moře i&nbsp;katastrofu, jež byla patrně způsobena vznícením podzemních zřídel nafty a&nbsp;zemního plynu, doprovázených efekty, jež musely obyvatele přesvědčit o&nbsp;zásahu Hospodina, rozhořčeného hříchy, které se&nbsp;při dobré vůli vždycky najdou, tím spíše, jde-li o&nbsp;hromadné rozšíření poněkud exkluzivního hříchu sodomie.</span></p>
        <p class="chunk" data-nb-ref-number="62" data-nb-words="59" data-nb-chars="402"><span class="idea" data-nb-ref-number="80" id="idea80" data-nb-words="59" data-nb-chars="402">Je&nbsp;to&nbsp;důvtipná teorie, ale její slabinou je&nbsp;skutečnost, že&nbsp;podobná katastrofa, tj. katastrofa alespoň přibližných rozměrů, nebyla dosud pozorována, a&nbsp;naftaři ji&nbsp;považují za&nbsp;velmi nepravděpodobnou. Kdyby se&nbsp;v&nbsp;takovém případě přeneslo alespoň zrnko historického faktu do&nbsp;báje (a, jak uvidíme, takových zrnek je&nbsp;obvykle dost), musel by&nbsp;Mojžíš popisovat ohnivý, nikoli kouřový sloup, děsné hučení atd. atd.</span></p>
        <p class="chunk" data-nb-ref-number="63" data-nb-words="23" data-nb-chars="152"><span class="idea" data-nb-ref-number="81" id="idea81" data-nb-words="23" data-nb-chars="152">Geologické prozkoumání okolí Mrtvého moře záhadu poněkud objasnilo. Objevilo patrně i&nbsp;údolí Siddim, kde měly Sodoma i&nbsp;Gomora a&nbsp;další zničená města stát.</span></p>
        <p class="chunk" data-nb-ref-number="64" data-nb-words="74" data-nb-chars="478"><span class="idea" data-nb-ref-number="82" id="idea82" data-nb-words="74" data-nb-chars="478">Mrtvé moře je&nbsp;děleno poloostrovem el-Lisan (arabsky „jazyk“) téměř na&nbsp;dvě části, podstatně se&nbsp;lišící konfigurací dna: na&nbsp;východ od&nbsp;„jazyku“ nacházíme hloubku až&nbsp;400 metrů, na&nbsp;západ sotva 15–20 metrů. Pod hladinou jezera jsou tu&nbsp;kmeny stromů solí konzervované, sice prastaré, ale přece jen nepocházející ze&nbsp;vzdálených geologických dob. A&nbsp;mělká část jezera je&nbsp;součástí zlomu se&nbsp;stopami vulkanické činnosti, táhnoucího se&nbsp;z&nbsp;Malé Asie k&nbsp;Akabskému zálivu. Je&nbsp;to&nbsp;hledané údolí Siddim.</span></p>
        <p class="chunk" data-nb-ref-number="65" data-nb-words="56" data-nb-chars="345"><span class="idea" data-nb-ref-number="83" id="idea83" data-nb-words="56" data-nb-chars="345">Podle úsudku geologů zde byla naposledy aktivní sopečná činnost kolem roku 1900 před n. l., kdy došlo k&nbsp;poklesu, hladina Mrtvého moře se&nbsp;podstatně rozšířila a&nbsp;osady zmizely pod hladinou. Fénický kněz Sanschuniathon píše ve&nbsp;svých Pradějinách: Údolí Sid­dim kleslo a&nbsp;stalo se&nbsp;mořem věčně se&nbsp;pařícím a&nbsp;bez ryb, obrazem pomsty a&nbsp;smrti za&nbsp;rouhačství.</span></p>
        <p class="chunk" data-nb-ref-number="66" data-nb-words="53" data-nb-chars="342"><span class="idea" data-nb-ref-number="84" id="idea84" data-nb-words="53" data-nb-chars="342">I&nbsp;pro Lotovu ženu, proměněnou v&nbsp;sloup, mají geologové vysvětlení: na&nbsp;západ od&nbsp;jižního pobřeží jezera se&nbsp;táhne 15 km&nbsp;dlouhý řetěz nízkých pahorků, složený zčásti ze&nbsp;soli. Arabové jej nazývají Džebel Úsdúm, co&nbsp;zvukem slova připomíná Sodomu. Některé útvary jsou účinkem dešťů a&nbsp;větrů bizarně zformovány a&nbsp;mohou být připodobněny lidským postavám.</span></p>
        <p class="chunk" data-nb-ref-number="67" data-nb-words="7" data-nb-chars="47"><span class="idea" data-nb-ref-number="85" id="idea85" data-nb-words="7" data-nb-chars="47">Takže diskuse by&nbsp;se&nbsp;stala rovněž bezpředmětnou.</span></p>
        <p class="chunk" data-nb-ref-number="68" data-nb-words="53" data-nb-chars="356"><span class="idea" data-nb-ref-number="86" id="idea86" data-nb-words="53" data-nb-chars="356">Historikové nemají na&nbsp;rozdíl od&nbsp;přírodovědců možnost ověřovat pokusem své domněnky. Tento nedostatek do&nbsp;jisté míry nahrazuje pečlivá konfrontace pramenů a&nbsp;jejich kritika spolu s&nbsp;diskusí, přinášející argumenty pro tu&nbsp;či&nbsp;onu hypotézu. Pokusme se&nbsp;o&nbsp;to a&nbsp;nespokojme se&nbsp;s&nbsp;jednoznačným vysvětlením, i&nbsp;když je&nbsp;přírodovědecky přijatelné. Je&nbsp;tu&nbsp;totiž několik háčků.</span></p>
        <p class="chunk" data-nb-ref-number="69" data-nb-words="41" data-nb-chars="303"><span class="idea" data-nb-ref-number="87" id="idea87" data-nb-words="41" data-nb-chars="303">V&nbsp;okolí Mrtvého moře byla nalezena zvýšená radioaktivita díky zvýšenému podílu radioizotopů s&nbsp;dlouhými poločasy rozpadu, k&nbsp;jejichž hledání dal podnět oděský fyzik M. Agrest. Nejde o&nbsp;přirozenou radioaktivitu vyvřelých hornin, vystupujících na&nbsp;povrch. Hodnoty radiace i&nbsp;zjištěné izotopy tomu neodpovídají.</span></p>
        <p class="chunk" data-nb-ref-number="70" data-nb-words="27" data-nb-chars="160"><span class="idea" data-nb-ref-number="88" id="idea88" data-nb-words="27" data-nb-chars="160">V&nbsp;blízkosti&nbsp;– relativně vzato&nbsp;– se&nbsp;nachází naleziště libyjského skla, o&nbsp;němž a&nbsp;o&nbsp;jeho příbuznosti se&nbsp;sklem, vzniklým po&nbsp;jaderných výbuších, jsme se&nbsp;již zmínili.</span></p>
        <p class="chunk" data-nb-ref-number="71" data-nb-words="19" data-nb-chars="146"><span class="idea" data-nb-ref-number="89" id="idea89" data-nb-words="19" data-nb-chars="146">Další biblické knihy přinášejí řadu podobných příběhů&nbsp;– především Ezechielovo proroctví, ale i&nbsp;další, přímo vybízející ke&nbsp;„kosmické“ interpretaci.</span></p>
        <p class="chunk" data-nb-ref-number="72" data-nb-words="128" data-nb-chars="830"><span class="idea" data-nb-ref-number="90" id="idea90" data-nb-words="128" data-nb-chars="830">Především však nikde ve&nbsp;Starém zákoně, pokud odráží skutečné události, nenacházíme zmínky o&nbsp;sopečné činnosti, s&nbsp;výjimkou Exodu, kdy prý Židům v&nbsp;noci ukazoval cestu ohnivý sloup. Proroci, využívající každého přírodního jevu k&nbsp;posílení svého vlivu, by&nbsp;zcela jistě neopomenuli řádně projednat tak markantní a&nbsp;efektní příhodu, jako setkání s&nbsp;vulkanismem jakéhokoli druhu. Kromě toho se&nbsp;zdá, že&nbsp;datum příchodu Židů do&nbsp;Palestiny musíme klást do&nbsp;pozdějších století (první mimobiblický záznam, vztahující se&nbsp;k&nbsp;izraelskému kmenovému seskupení, je&nbsp;teprve egyptská stéla faraóna Merneptaha z&nbsp;druhé poloviny 13. století před n. l.) a&nbsp;že k&nbsp;vulkanickému poklesu došlo&nbsp;– došlo-li k&nbsp;němu vůbec&nbsp;– dříve než se&nbsp;v&nbsp;těchto končinách usadili a&nbsp;než měli čas změnit způsob života a&nbsp;zaměnit kočovnické stany za&nbsp;pevná sídliště, dokonce v&nbsp;jakési aglomeraci.</span></p>
        <p class="chunk" data-nb-ref-number="73" data-nb-words="232" data-nb-chars="1700"><span class="idea" data-nb-ref-number="91" id="idea91" data-nb-words="232" data-nb-chars="1700">Starozákonní líčení neodpovídá poklesu půdy. Jistě i&nbsp;taková katastrofa by&nbsp;se&nbsp;mohla stát podkladem sugestivního a&nbsp;varovného líčení, avšak pak by&nbsp;popis vypadal zcela jinak. Dokonce i&nbsp;stručná zmínka Sanschuniathonova naznačuje, ačkoli mohl čerpat pouze z&nbsp;mnohokráte zprostředkovaných zpráv, že&nbsp;šlo o&nbsp;děj sice mimořádný, avšak zcela místní; kdyby se&nbsp;byl rázem vytvořil zlom o&nbsp;délce několika set kilometrů, procházející daleko kulturnějšími a&nbsp;osídlenějšími krajinami, nebyl by&nbsp;se&nbsp;zmiňoval toliko o&nbsp;údolí Siddim, bezvýznamném kousku pouště na&nbsp;březích slaného jezera s&nbsp;několika sídlišti kočovných kmenů, vstupujících teprve nesměle do&nbsp;dějin Blízkého východu. Sodoma a&nbsp;Gomora ostatně nejsou jedinými městy, naznačujícími možnost zničení výbuchem, jehož přirozenou, např. vulkanickou genezi si&nbsp;stěží dovedeme představit. Otázky klade i&nbsp;incká, lépe řečeno předincká pevnost Sacsayhuaman poblíže prastarého sídliště Cuzka. Jde patrně o&nbsp;nejmonumentálnější megalitickou a&nbsp;monolitickou stavbu až&nbsp;dosud na&nbsp;naší planetě odkrytou. Některé skalní bloky nepochopitelně, avšak určitě opracované do&nbsp;přesných ploch, křížících se&nbsp;v&nbsp;dokonalých úhlech, vylučujících použití kamenných nástrojů, nebo bobtnajících dřevěných klínů, tu&nbsp;mají velikost několikapatrových domů. Jde o&nbsp;žulu, tedy hlubinnou horninu mimořádně tvrdou, pevnou a&nbsp;odolnou, do&nbsp;níž byly vytesány geometricky přesně omezené chodby v&nbsp;hloubi několika desítek metrů. Jsou dnes na&nbsp;mnoha místech posunuty, přerušeny, zavaleny nebo deformovány. Obrovské mnohatunové kvádry, jejichž transport, ba&nbsp;již pouhé posunutí by&nbsp;znamenalo pro moderní techniku výzvu a&nbsp;problém (tím spíše ovšem pro Pizarrovy negramotné loupežníky), leží zpřeházeny a&nbsp;vyrvány ze&nbsp;spojovacích čepů.</span></p>
        <p class="chunk" data-nb-ref-number="74" data-nb-words="31" data-nb-chars="228"><span class="idea" data-nb-ref-number="92" id="idea92" data-nb-words="31" data-nb-chars="228">Odborníci tu&nbsp;vylučují vulkanickou činnost v&nbsp;posledních deseti tisících letech, zemětřesení takové síly je&nbsp;rovněž nepravděpodobné. Ale zato na&nbsp;některých žulových blocích jsou zesklovatělé plochy, jako by&nbsp;tu&nbsp;působil strašlivý žár…</span></p>
        <p class="chunk" data-nb-ref-number="75" data-nb-words="1" data-nb-chars="0"><span class="idea" data-nb-ref-number="93" id="idea93" data-nb-words="1" data-nb-chars="0"><img src="./resources/14_fmt.jpeg" alt="14.jpg"></span></p>
        <blockquote class="chunk" data-nb-ref-number="76" data-nb-words="11" data-nb-chars="75"><span class="idea" data-nb-ref-number="94" id="idea94" data-nb-words="11" data-nb-chars="75"><p>Obrovské kamenné bloky velikosti domů s&nbsp;vytesanými obřími schody a&nbsp;terasami</p></span></blockquote>
        <p class="chunk" data-nb-ref-number="77" data-nb-words="41" data-nb-chars="275"><span class="idea" data-nb-ref-number="95" id="idea95" data-nb-words="41" data-nb-chars="275">Tolik alespoň k&nbsp;atomovým výbuchům nebo k&nbsp;dějům, jejichž stopy a&nbsp;popis se&nbsp;atomovému výbuchu podobají, v&nbsp;dávné minulosti. Mohli bychom citovat řadu dalších bájí a&nbsp;popisovat řadu dalších nálezů, vesměs navzájem dosti podobných. Vzrostl by&nbsp;objem, nikoli kvalita našich informací.</span></p>
        <p class="chunk" data-nb-ref-number="78" data-nb-words="33" data-nb-chars="222"><span class="idea" data-nb-ref-number="96" id="idea96" data-nb-words="33" data-nb-chars="222">První, co&nbsp;je&nbsp;třeba učinit, je&nbsp;vyloučit samovolný atomový výbuch, k&nbsp;němuž by&nbsp;došlo nahromaděním nadkritického množství štěpných materiálů. Jak víme, i&nbsp;o&nbsp;této možnosti se&nbsp;uvažovalo v&nbsp;souvislosti s&nbsp;tzv. tunguzským meteoritem.</span></p>
        <p class="chunk" data-nb-ref-number="79" data-nb-words="112" data-nb-chars="710"><span class="idea" data-nb-ref-number="97" id="idea97" data-nb-words="112" data-nb-chars="710">Současná fyzika a&nbsp;geologie takovou možnost popírá. Zdá se&nbsp;však, že&nbsp;mohou existovat přirozené jaderné reaktory. O&nbsp;jednom z&nbsp;nich referoval nedávno francouzský vysoký komisař pro atomovou energii François Perrin ve&nbsp;Francouzské akademii věd: v&nbsp;dole Oklo v&nbsp;africkém státě Gabunu odhalilo složení izotopů „stovky let starou řetězovou reakci, která se&nbsp;sama udržovala“. Obohacení uranové rudy v&nbsp;Oklo štěpitelným uranem 235 činilo před 1,7 miliardy let asi 3 procenta, tedy přesně tolik, kolik je&nbsp;dnes používáno v&nbsp;palivech pro lehkovodní jaderné reaktory. Řetězová reakce samovolně ustala, když podíl uranu 235 klesl. Zatímco v&nbsp;přirozeném uranu je&nbsp;ho&nbsp;obsaženo vždy 0,72 %, v&nbsp;Oklo kolísá jeho obsah mezi 0,62 % a&nbsp;0,73 %.</span></p>
        <p class="chunk" data-nb-ref-number="80" data-nb-words="54" data-nb-chars="353"><span class="idea" data-nb-ref-number="98" id="idea98" data-nb-words="54" data-nb-chars="353">Takovou možnost nelze popírat tím spíše, že&nbsp;do&nbsp;tepelného režimu naší Země významně (i když patrně ne&nbsp;tolik, jak se&nbsp;ještě nedávno soudilo) zasáhl i&nbsp;přirozený rozpad radioaktivních prvků a&nbsp;možná i&nbsp;obdoby „reaktoru“ v&nbsp;Oklo, pracující v&nbsp;dávných geologických dobách. Samovolný atomový výbuch si&nbsp;však představit nedovedeme a&nbsp;nemáme pro něj logické vysvětlení.</span></p>
        <p class="chunk" data-nb-ref-number="81" data-nb-words="162" data-nb-chars="1162"><span class="idea" data-nb-ref-number="99" id="idea99" data-nb-words="162" data-nb-chars="1162">Přijmeme-li hypotézu atomových výbuchů nebo dokonce jaderných zbraní v&nbsp;dávné minulosti lidstva, musíme předpokládat zásah inteligentních bytostí s&nbsp;poměrně rozvinutou technologií, schopnou izolovat z&nbsp;uranových rud např. U&nbsp;235 v&nbsp;dostatečném množství, aby spojením podkritických mas došlo k&nbsp;lavinové štěpné reakci. Pro „klasickou“ atomovou bombu tritolového ekvivalentu 20 kt&nbsp;(tedy ničivosti, odpovídající výbuchu 20 000 tun tritolu), svrženou např. na&nbsp;Hirošimu, je&nbsp;třeba asi 1000 g&nbsp;U&nbsp;235. Je&nbsp;však dobře si&nbsp;uvědomit, že&nbsp;sám princip jaderné bomby (nebo jaderné miny, nálože) je&nbsp;prostinký, neskonale jednodušší než např. složité zařízení torpéda, ba&nbsp;jednodušší než např. složení časovaného šrapnelu. Jde jen o&nbsp;to uvést ve&nbsp;vhodném okamžiku v&nbsp;kontakt dvě podkritická množství štěpných materiálů, aby vznikla nadkritická masa. Ostatní už&nbsp;obstarají samy elementární částice. První atomové bomby byly sice pořádně rozměrné, vážily několik tun a&nbsp;obsahovaly složitou elektronickou aparaturu (pečující ovšem především několikanásobným jištěním o&nbsp;samozničení, kdyby k&nbsp;výbuchu nedošlo), dnes je&nbsp;však atomová munice ve&nbsp;výzbroji dělostřelectva, ba&nbsp;dokonce i&nbsp;minometných jednotek.</span></p>
        <p class="chunk" data-nb-ref-number="82" data-nb-words="46" data-nb-chars="314"><span class="idea" data-nb-ref-number="100" id="idea100" data-nb-words="46" data-nb-chars="314">Laureát Nobelovy ceny Fréderic Soddy (1877–1956, Nobelova cena roku 1921 za&nbsp;chemii radioaktivních látek a&nbsp;za výzkum vzniku a&nbsp;povahy radioizotopů) napsal ve&nbsp;své knize Výklad rádia: „Domnívám se, že&nbsp;v&nbsp;minulosti existovaly civilizace, které znaly atomovou energii a&nbsp;které špatné používání této energie úplně zničilo.“</span></p>
        <p class="chunk" data-nb-ref-number="83" data-nb-words="1" data-nb-chars="0"><span class="idea" data-nb-ref-number="101" id="idea101" data-nb-words="1" data-nb-chars="0"><img src="./resources/15_fmt.jpeg" alt="15.jpg"></span></p>
        <blockquote class="chunk" data-nb-ref-number="84" data-nb-words="28" data-nb-chars="185"><span class="idea" data-nb-ref-number="102" id="idea102" data-nb-words="28" data-nb-chars="185"><p>Podzemní prostory bývají obvykle označovány jako „chrámy“&nbsp;– tyto v&nbsp;turec­kém Derinkuyu, schopné pojmout až&nbsp;60 000 lidí, nejsou výjimkou. Jinak se&nbsp;ovšem chrámům nepodobají&nbsp;– spíše krytům</p></span></blockquote>
        <p class="chunk" data-nb-ref-number="85" data-nb-words="7" data-nb-chars="44"><span class="idea" data-nb-ref-number="103" id="idea103" data-nb-words="7" data-nb-chars="44">Vede ještě nějaká cesta k&nbsp;těmto civilizacím?</span></p>
        <p class="chunk" data-nb-ref-number="86" data-nb-words="40" data-nb-chars="265"><span class="idea" data-nb-ref-number="104" id="idea104" data-nb-words="40" data-nb-chars="265">Pokusíme se&nbsp;o&nbsp;to dvěma směry: první z&nbsp;nich snad naznačuje důsledky, které mohl otřes, způsobený zasazením atomových zbraní, mít, promítaje se&nbsp;do&nbsp;mýtů, materiální kultury i&nbsp;mentality národů a&nbsp;kulturních okruhů. Pojednáme o&nbsp;něm v&nbsp;kapitolách o&nbsp;otřesených civilizacích.</span></p>
        <p class="chunk" data-nb-ref-number="87" data-nb-words="26" data-nb-chars="187"><span class="idea" data-nb-ref-number="105" id="idea105" data-nb-words="26" data-nb-chars="187">Druhou cestou je&nbsp;pokus o&nbsp;naznačení možností (nikoli o&nbsp;odkrytí nebo snad dokonce „řešení“), skrytých jako koruptela v&nbsp;obrovské a&nbsp;pro jednotlivce naprosto nepřehledné alchymické literatuře.</span></p>
        <p class="chunk" data-nb-ref-number="88" data-nb-words="208" data-nb-chars="1482"><span class="idea" data-nb-ref-number="106" id="idea106" data-nb-words="208" data-nb-chars="1482">Do&nbsp;samého středu problému vstoupil alchymista, jenž roku 1937 vkročil do&nbsp;pracovny Jacquesa Bergiera, jaderného chemika a&nbsp;asis­tenta profesora Andrého Helbronnera, který po&nbsp;dobrodružné činnosti ve&nbsp;francouzském hnutí odporu, pobytu ve&nbsp;vyhlazovacím koncentračním táboře a&nbsp;obecném uznání po&nbsp;II. světové válce napsal s&nbsp;Pauwelsem knihu Jitro kouzelníků, kam odkazuji čtenáře k&nbsp;podrobnostem. Alchymista Bergierovi sdělil, že&nbsp;laskavostí Helbronnerovou zná obsah jejich společných pokusů s&nbsp;umělou radioaktivitou polonia a&nbsp;pokračoval: „… Smím vás varovat? Práce, kterou podnikáte, je&nbsp;nesmírně nebezpečná. Neohrožuje jenom vás, ale celé lidstvo. Uvolnění jaderné energie je&nbsp;snazší, než se&nbsp;asi domníváte. Umělá radioaktivita může v&nbsp;několika letech zamořit celou atmosféru naší planety. Kromě toho je&nbsp;možné pouhým přidáním několika gramů jistých kovů vyrobit atomové bomby, schopné zničit celá města. Říkám vám to&nbsp;zcela jasně; alchymisté to&nbsp;věděli už&nbsp;dávno.“ Bergier, pyšný na&nbsp;svou moderní laboratoř, se&nbsp;jen pousmál, ale muž pokračoval: „Vím, co&nbsp;chcete říci… Alchymisté neměli ani ponětí o&nbsp;struktuře atomového jádra, neznali elektřinu, neměli žádné detektory, a&nbsp;proto nebyli schopni provádět žádné transmutace či&nbsp;uvolňovat jadernou energii. Nebudu se&nbsp;ani pokoušet přesvědčovat vás, sdělte však, prosím, monsieuru Helbronnerovi alespoň to, že&nbsp;postačí jen jisté geometrické uspořádání mimořádně čistých látek, aby byly uvolněny jaderné síly. Není k&nbsp;tomu třeba ani elektřiny, ani vakuové techniky…“</span></p>
        <p class="chunk" data-nb-ref-number="89" data-nb-words="50" data-nb-chars="339"><span class="idea" data-nb-ref-number="107" id="idea107" data-nb-words="50" data-nb-chars="339">Bergier tuší, že&nbsp;neznámým návštěvníkem byl Fulcanelli, autor vzácných alchymických spisů, není si&nbsp;však jist. Jisté zato je, že&nbsp;atomový reaktor Enrika Fermiho, v&nbsp;němž poprvé probíhala řízená štěpná reakce, byl určitým geometrickým uspořádáním kostek U&nbsp;235 a&nbsp;grafitu bez elektřiny (kromě ovšem v&nbsp;měřicích přístrojích) a&nbsp;bez vakuové techniky.</span></p>
        <p class="chunk" data-nb-ref-number="90" data-nb-words="55" data-nb-chars="367"><span class="idea" data-nb-ref-number="108" id="idea108" data-nb-words="55" data-nb-chars="367">Jisté je, že&nbsp;staroegyptský Harrisův (Leydenský) papyrus, jenž unikl spálení všech knih podobného druhu z&nbsp;Diokleciánova příkazu roku 296 n. l., nabádá alchymisty: „Uzamkněte svá ústa! Uzamkněte je&nbsp;pevně!“ a&nbsp;o&nbsp;něco později text čínský: „Bylo by&nbsp;strašným proviněním, kdybys sdělil vojákům tajemství našeho umění. Dej pozor! V&nbsp;prostoru, kde pracuješ, nesmí být ani hmyz!“</span></p>
        <p class="chunk" data-nb-ref-number="91" data-nb-words="22" data-nb-chars="144"><span class="idea" data-nb-ref-number="109" id="idea109" data-nb-words="22" data-nb-chars="144">Středověký alchymista musel k&nbsp;práci přistupovat denně v&nbsp;čistě vypraných šatech, v&nbsp;čistém prádle a&nbsp;vykoupaný. Během laborace nesměl jíst ani pít.</span></p>
        <p class="chunk" data-nb-ref-number="92" data-nb-words="17" data-nb-chars="125"><span class="idea" data-nb-ref-number="110" id="idea110" data-nb-words="17" data-nb-chars="125">Nevěděl proč. Bylo to&nbsp;„arkanum“, příkaz, jaký dodnes ve&nbsp;všech bodech dodržují laboratoře, pracující s&nbsp;radioaktivními látkami.</span></p>
        <p class="chunk" data-nb-ref-number="93" data-nb-words="37" data-nb-chars="250"><span class="idea" data-nb-ref-number="111" id="idea111" data-nb-words="37" data-nb-chars="250">Nekonečné, zdánlivě nesmyslné destilace a&nbsp;redestilace jsou používány i&nbsp;dnes např. k&nbsp;získávání velice čistých látek nebo tzv. těžké vody, jež byla a&nbsp;dosud je&nbsp;moderátorem některých atomových reaktorů. Je&nbsp;to&nbsp;náhoda nebo útržková a&nbsp;nepochopená vzpomínka?</span></p>
        <p class="chunk" data-nb-ref-number="94" data-nb-words="38" data-nb-chars="257"><span class="idea" data-nb-ref-number="112" id="idea112" data-nb-words="38" data-nb-chars="257">Neustále opakované operace za&nbsp;stejných podmínek a&nbsp;podle týchž receptů by&nbsp;ovšem uvedly moderního chemika k&nbsp;šílenství, ale při tehdejším nevyhnutelném kolísání kvality ingrediencí by&nbsp;byl postup při víře ve&nbsp;správnost receptu zcela pochopitelný. Je&nbsp;i&nbsp;to náhoda?</span></p>
        <p class="chunk" data-nb-ref-number="95" data-nb-words="13" data-nb-chars="86"><span class="idea" data-nb-ref-number="113" id="idea113" data-nb-words="13" data-nb-chars="86">A&nbsp;jak dlouho existovala nepřerušená tradice vědomostí, o&nbsp;nichž se&nbsp;dnes jen dohadujeme?</span></p>
        <p class="chunk" data-nb-ref-number="96" data-nb-words="78" data-nb-chars="550"><span class="idea" data-nb-ref-number="114" id="idea114" data-nb-words="78" data-nb-chars="550">Anglický atomový fyzik Da&nbsp;Costa Andrade neváhal při svém slavnostním projevu v&nbsp;Cambridgi roku 1946 k&nbsp;třístému výročí Newtonova narození prohlásit, že&nbsp;Newton patřil k&nbsp;řetězu zasvěcenců, předávajících si&nbsp;staletími tajemství hmoty i&nbsp;síly, jež se&nbsp;v&nbsp;ní skrývá, že&nbsp;však odhalil světu jen malou část svých vědomostí. Newton sám napsal: „Alchymická praxe představuje pravděpodobně bránu, vedoucí k&nbsp;daleko ušlechtilejšímu vědění. Tyto poznatky však nesmějí být, jsou-li spisy Herma Trismegista pravdivé, rozšířeny, nemá-li svět upadnout v&nbsp;obrovské nebezpečí…“</span></p>
        <p class="chunk" data-nb-ref-number="97" data-nb-words="22" data-nb-chars="142"><span class="idea" data-nb-ref-number="115" id="idea115" data-nb-words="22" data-nb-chars="142">„Kromě nauky o&nbsp;proměnách kovů jsou i&nbsp;jiná tajná umění, pokud nejsou slova starých mistrů pustým vychloubáním. Jenom oni znali tato tajemství…“</span></p>
        <p class="chunk" data-nb-ref-number="98" data-nb-words="12" data-nb-chars="72"><span class="idea" data-nb-ref-number="116" id="idea116" data-nb-words="12" data-nb-chars="72">„Vystoupil jsem tak vysoko jenom proto, že&nbsp;jsem stál na&nbsp;teme­nech obrů…“</span></p>
        <p class="chunk" data-nb-ref-number="99" data-nb-words="8" data-nb-chars="47"><span class="idea" data-nb-ref-number="117" id="idea117" data-nb-words="8" data-nb-chars="47">Je&nbsp;toto vše opravdu řetěz náhod a&nbsp;nedorozumění?</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-Cd5r3tjPx8Byfi7kY+v24Sqx39Oo+OBQKCxD67f2VGM="></script>
  </body>
</html>