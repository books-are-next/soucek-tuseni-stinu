<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Výstražný příklad a&nbsp;jeden z&nbsp;možných příspěvků řešení = Mars">
    <meta name="apple-mobile-web-app-capable" content="yes">
    <title>Výstražný příklad a&nbsp;jeden z&nbsp;možných příspěvků řešení = Mars</title>
    <link rel="stylesheet" href="./style/style.min.css" media="screen" integrity="sha256-AqRi5WZDJKrL/wsJzC4Oi6o77qkJtfT6t3Uy7q+WPzY=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Ludvík Souček: Tušení stínu">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Tušení stínu">
    <meta property="og:title" content="Tušení stínu">
    <meta property="og:type" content="book">
    <meta property="og:book:author" content="Ludvík Souček">
    <meta property="twitter:title" content="Ludvík Souček: Tušení stínu">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./tuseni_stinu_024.html">
    <link rel="next" href="./tuseni_stinu_026.html">
    <meta name="nb-order" content="22">
    <link rel="self" href="tuseni_stinu_025.html">
    <meta name="nb-identifier" content="soucek-tuseni-stinu-02fd6ef">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="5252" data-nb-chars="35708">
    <nav role="doc-toc">
      <ul class="plain section">
        <ul class="plain section">
          <li><a href="tuseni_stinu_005.html">Věnování</a></li>
          <li><a href="tuseni_stinu_006.html">ÚVODEM</a></li>
          <li><a href="tuseni_stinu_007.html">INDICIE</a>
            <ul>
              <li><a href="tuseni_stinu_008.html">Několik nepříjemných skutečností</a></li>
              <li><a href="tuseni_stinu_009.html">Zajímavé nálezy</a></li>
              <li><a href="tuseni_stinu_010.html">Podivné mapy a neznámí kartografové</a></li>
              <li><a href="tuseni_stinu_011.html">Zapomenuté lodě</a></li>
              <li><a href="tuseni_stinu_012.html">Přece jen dalekohledy?</a></li>
              <li><a href="tuseni_stinu_013.html">Dávné Hirošimy</a></li>
            </ul>
          </li>
          <li><a href="tuseni_stinu_014.html">OTŘESENÉ CIVILIZACE</a>
            <ul>
              <li><a href="tuseni_stinu_015.html">Jedno z tajemství pyramid</a></li>
              <li><a href="tuseni_stinu_016.html">Strážci Velikonočního ostrova</a></li>
              <li><a href="tuseni_stinu_017.html">Další otazníky na letové lince</a></li>
              <li><a href="tuseni_stinu_018.html">Kamenná posedlost</a></li>
            </ul>
          </li>
          <li><a href="tuseni_stinu_019.html">CIVILIZACE DELFÍNŮ</a>
            <ul>
              <li><a href="tuseni_stinu_020.html">Delfíni, mému srdci milí…</a></li>
              <li><a href="tuseni_stinu_021.html">Před mnoha tisíci lety</a></li>
              <li><a href="tuseni_stinu_022.html">Na hranicích rozumu</a></li>
              <li><a href="tuseni_stinu_023.html">Malý šrapnel, kroužící vesmírem</a></li>
              <li><a href="tuseni_stinu_024.html">Vesmírný projektil</a></li>
              <li><a href="tuseni_stinu_025.html">Výstražný příklad a jeden z možných příspěvků řešení = Mars</a></li>
            </ul>
          </li>
          <li><a href="tuseni_stinu_026.html">POČÍTÁME VZOREC NEPOZEMŠŤANA</a>
            <ul>
              <li><a href="tuseni_stinu_027.html">Milióny cizích Zemí</a></li>
              <li><a href="tuseni_stinu_028.html">Formy života ve vesmíru</a></li>
              <li><a href="tuseni_stinu_029.html">Jak tedy vykalkulovat nepozemšťana</a></li>
              <li><a href="tuseni_stinu_030.html">Po stopách zelených mužíčků</a></li>
              <li><a href="tuseni_stinu_031.html">Proč nepřicházejí?</a></li>
            </ul>
          </li>
        </ul>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tuseni_stinu_024.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="10" data-nb-chars="59"><span class="idea" data-nb-ref-number="1" id="idea1" data-nb-words="10" data-nb-chars="59">Výstražný příklad a&nbsp;jeden z&nbsp;možných příspěvků řešení = Mars</span></h1>
        <section>
          <blockquote class="chunk" data-nb-ref-number="2" data-nb-words="109" data-nb-chars="692"><span class="idea" data-nb-ref-number="2" id="idea2" data-nb-words="109" data-nb-chars="692"><p><em>V&nbsp;těchto věcech je&nbsp;třeba postupovat obezřele, neboť člověk se&nbsp;často zmýlí a&nbsp;dopouští se&nbsp;zejména dvou omylů: jedni popírají všecko neobyčejné a&nbsp;druzí překračují rozum a&nbsp;upadají do&nbsp;magie. Je&nbsp;tedy třeba vystříhat se&nbsp;těch početných knih, které obsahují verše, znamení, modlitby, zaklínadla a&nbsp;obětní formule, neboť to&nbsp;jsou knihy ryzí magie, a&nbsp;jiných, kterých je&nbsp;nekonečné množství a&nbsp;jež neobsahují ani sílu umění, ani sílu přírody, ale výmysly kouzelníků. Na&nbsp;druhé straně je&nbsp;však nutno uvážit, že&nbsp;mezi knihami pokládanými za&nbsp;magické jsou takové, které magické vůbec nejsou a&nbsp;obsahují tajemství mudrců… Jestliže někdo nalezne v&nbsp;těchto dílech nějaký postup přirozený nebo umělý, nechť si&nbsp;ho&nbsp;ponechá.</em></p></span></blockquote>
          <p class="chunk" data-nb-ref-number="3" data-nb-words="3" data-nb-chars="23"><span class="idea" data-nb-ref-number="3" id="idea3" data-nb-words="3" data-nb-chars="23">ROGER BACON (1214–1294)</span></p>
          <p class="chunk" data-nb-ref-number="4" data-nb-words="53" data-nb-chars="377"><span class="idea" data-nb-ref-number="4" id="idea4" data-nb-words="53" data-nb-chars="377">Kosmická tělesa, především hvězdy, mění v&nbsp;souladu se&nbsp;svým vývojem spektrum, právě tak jako mění absolutní i&nbsp;ze Země pozorovatelnou (zdánlivou) hvězdnou velikost, vyjádřenou Pogsonovou stupnicí, magnitudu. U&nbsp;některých hvězd byly tyto proměny pozorovány již v&nbsp;epoše vědecké astronomie, o&nbsp;jiných se&nbsp;to&nbsp;dozvídáme z&nbsp;astrologických pramenů, v&nbsp;některých případech se&nbsp;pouze dohadujeme.</span></p>
          <p class="chunk" data-nb-ref-number="5" data-nb-words="119" data-nb-chars="734"><span class="idea" data-nb-ref-number="5" id="idea5" data-nb-words="119" data-nb-chars="734">Před několika desítkami let proběhl v&nbsp;české odborné literatuře dosti temperamentní spor o&nbsp;dávnou barvu Síria, nejjasnější hvězdy oblohy, jehož se&nbsp;u&nbsp;nás zúčastnil prof. Arnošt Dittrich na&nbsp;jedné a&nbsp;prof. Jan Bor na&nbsp;druhé straně. Bor, opíraje se&nbsp;o&nbsp;staré prameny, tvrdil, že&nbsp;Sírius, soudě podle zpráv babylónských, egyptských, řeckých i&nbsp;římských, byl kdysi červený. Svědčí o&nbsp;tom i&nbsp;jeho pojmenování; např. babylónský Šukudu&nbsp;– zářící měď, i&nbsp;rudý šat s&nbsp;ním ztotožněných bohů a&nbsp;bohyň, rudá barva obětin, přinášených Síriovi v&nbsp;Římě 25.&nbsp;dubna každého roku, a&nbsp;konečně i&nbsp;svědectví Ptolemaia, Horatia, Seneky a&nbsp;Aviena. Podobnou změnou&nbsp;– podle Bora&nbsp;– prošel prý i&nbsp;Algol (beta Persei), dnes jasně bílý, ale podle arabského hvězdáře Sufiho ještě rudý.</span></p>
          <p class="chunk" data-nb-ref-number="6" data-nb-words="55" data-nb-chars="399"><span class="idea" data-nb-ref-number="6" id="idea6" data-nb-words="55" data-nb-chars="399">Dittrich kladl Borovy vývody jeden za&nbsp;druhým na&nbsp;lopatky a&nbsp;prohlašoval, že&nbsp;rudá barva starověkého Síria pochází z&nbsp;pozorování jeho heliaktických východů (tzn. současných s&nbsp;východem Slunce), důležitých např. pro egyptský kalendář, a&nbsp;tím pro určení agrotechnických lhůt, atmosférou, takřka ustavičně znečištěnou zvířeným pouštním prachem a&nbsp;pískem, pohlcujícím krátkovlnné paprsky. Zdá se, že&nbsp;měl pravdu.</span></p>
          <p class="chunk" data-nb-ref-number="7" data-nb-words="134" data-nb-chars="931"><span class="idea" data-nb-ref-number="7" id="idea7" data-nb-words="134" data-nb-chars="931">Jsou-li i&nbsp;skutečné, pouhým okem pozorovatelné změny hvězd možné a&nbsp;vzhledem k&nbsp;velkému počtu hvězd i&nbsp;poměrně časté, nelze to&nbsp;tvrdit o&nbsp;planetách, přesněji řečeno o&nbsp;prastarých astrologických objektech Merkuru, Venuši, Marsu, Saturnu a&nbsp;Jupiteru. Doba, po&nbsp;kterou jsou lidmi sledovány a&nbsp;po kterou sahá společenská paměť lidstva, je&nbsp;v&nbsp;geologickém životě planet pouhým zlomkem sekundy (viz „film“ pozemského života<sup id="fnref:1"><a href="#fn:1" class="footnote-ref" role="doc-noteref">1</a></sup>, během něhož by&nbsp;musely povrch planety postihnout závažné a&nbsp;velmi rozsáhlé změny, měnící jeho barvu (nebo barvu atmosféry), aby vzdálený kosmický pozorovatel zjistil něco nápadného. K&nbsp;takovým proměnám nepochybně docházelo s&nbsp;rozvojem nebo naopak s&nbsp;ústupem vegetace, zvyšováním nebo snižováním oblačnosti atd., byly to&nbsp;však obvykle změny tak pomalé, že&nbsp;i&nbsp;jejich průběh v&nbsp;miliónech let označujeme za&nbsp;katastrofický. Pro globální změnu, probíhající např. v&nbsp;časovém řádu staletí, už&nbsp;nemáme výraz, stupňující pojem katastrofičnosti.</span></p>
          <p class="chunk" data-nb-ref-number="8" data-nb-words="109" data-nb-chars="737"><span class="idea" data-nb-ref-number="8" id="idea8" data-nb-words="109" data-nb-chars="737">Mimořádnost ovšem neznamená nemožnost&nbsp;– charakteristickým příkladem jsou povrchové změny impozantních rozměrů a&nbsp;dosud nejasné podstaty v&nbsp;atmosféře Jupitera, především pověstná rudá skvrna (Great Red Spot&nbsp;– odtud zkratka GRS) na&nbsp;rozhraní jižního rovníkového pruhu a&nbsp;jižního tropického pásma Jupitera, pozorovaná poprvé patrně roku 1664 R. Hookem a&nbsp;v&nbsp;dalších stoletích pak střídavě mizející, znovu se&nbsp;objevující a&nbsp;nabývající výraznosti. Jde o&nbsp;útvar o&nbsp;rozměru asi 40 000 km&nbsp;× 13 000 km&nbsp;s&nbsp;měnivou rotací, a&nbsp;tedy nespojený pevně s&nbsp;povrchem planety, i&nbsp;když poměrně kompaktní. Naprostá planetologická odlišnost Jupitera od&nbsp;Marsu ovšem vylučuje srovnávání, přesto však je&nbsp;GRS dokladem možnosti značných planetárních změn v&nbsp;poměrně rychlém sledu.</span></p>
          <p class="chunk" data-nb-ref-number="9" data-nb-words="87" data-nb-chars="605"><span class="idea" data-nb-ref-number="9" id="idea9" data-nb-words="87" data-nb-chars="605">Jsou nám ostatně známy i&nbsp;ze samotného Marsu. Nejvýraznější dlouhodobou změnu jeho povrchu v&nbsp;posledním století&nbsp;– význačné ztemnění v&nbsp;oblasti kanálů Thoth-Nephentes východně od&nbsp;Syrtis Maior&nbsp;– zpozorovali a&nbsp;pravidelně sledovali čeští vědci již roku 1950 (A. Rükl). Jejich priorita je&nbsp;uznávána především sovětskou literaturou&nbsp;– jinak si&nbsp;ji&nbsp;připsali o&nbsp;čtyři roky později pracovníci hvězdárny na&nbsp;Mt. Wilsonu. Tato změna i&nbsp;další sekulární změny na&nbsp;Marsu jsou vysvětlovány převážně změnami klimatu, projevujícími se&nbsp;buď změ­nami vegetace, vlhnutím podkladu, nánosem prachového pokryvu nebo cirkulací v&nbsp;troposféře.</span></p>
          <p class="chunk" data-nb-ref-number="10" data-nb-words="104" data-nb-chars="718"><span class="idea" data-nb-ref-number="10" id="idea10" data-nb-words="104" data-nb-chars="718">Při studiu náboženské a&nbsp;astrologické literatury si&nbsp;pozorný čtenář povšimne, že&nbsp;kromě přirozeného a&nbsp;obvyklého „životního běhu“ bohů, rodících se&nbsp;s&nbsp;obtížemi z&nbsp;kmenových a&nbsp;rodových božstev a&nbsp;prožívajících pak období svrchované úcty, aby zcela zapomenuti odešli ze&nbsp;scény, lze pozorovat takřka současně v&nbsp;několika starověkých kulturních centrech prudký a&nbsp;nevysvětlitelný vzestup slávy, moci a&nbsp;autority bohů Marsu zasvěcených nebo s&nbsp;Marsem ztotožněných, přičemž se&nbsp;tito bohové současně stávají bohy války, bojů a&nbsp;zmaru. Zjištění je&nbsp;možné učinit teprve po&nbsp;podrobnějším studiu pokud možno původních pramenů; většina dějin astronomie a&nbsp;astrologie se&nbsp;totiž spokojuje s&nbsp;ujištěním, že&nbsp;Mars byl planetou a&nbsp;bohem války „odpradávna“.</span></p>
          <p class="chunk" data-nb-ref-number="11" data-nb-words="167" data-nb-chars="1177"><span class="idea" data-nb-ref-number="11" id="idea11" data-nb-words="167" data-nb-chars="1177">Napadlo to&nbsp;i&nbsp;člověka všestranně vzdělaného a&nbsp;pilného ve&nbsp;vyhledávání dokladů pro své hypotézy, Immanuela Velikovského. Velikovsky studoval přírodní vědy v&nbsp;Edinburghu, věnoval se&nbsp;historii i&nbsp;právům, v&nbsp;Moskvě obdržel doktorát medicíny, biologické přednášky navštěvoval v&nbsp;Berlíně, neurofyziologické v&nbsp;Curychu a&nbsp;pro poučení o&nbsp;psychoanalýze si&nbsp;dojel k&nbsp;prof. Freudovi do&nbsp;Vídně. Velikovsky věnuje veškerý svůj čas a&nbsp;energii shledávání důkazů o&nbsp;naprosté serióznosti informací Starého zákona. Studium Starého zákona doporučil sice izraelským geologům sám bývalý předseda vlády Ben Gurion a&nbsp;podle starozákonných textů, vykládaných až&nbsp;dosud jako metafory, byly objeveny zásoby rud, stavebního kamene, vody, zemního plynu a&nbsp;nafty; Velikovsky však věří bibli stejně doslova a&nbsp;pevně jako Heinrich Schliemann Homérovým eposům. Zasvětil život pošetilé myšlence: dokázat, že&nbsp;se&nbsp;Slunce opravdu na&nbsp;prosbu Jozue zastavilo (Kniha Jozue, kap. 10, 12 atd.), jakkoli snad ne&nbsp;přesně nad Gabaonem, že&nbsp;Exodus byl doprovázen planetárními kataklyzmaty, dokonce vzájemnými kolizemi planet, o&nbsp;čemž z&nbsp;této jinak velmi dobře popsané doby nemáme prý díky „kolektivní amnézii“ mimo hebrejské prameny žádných zpráv…</span></p>
          <p class="chunk" data-nb-ref-number="12" data-nb-words="63" data-nb-chars="400"><span class="idea" data-nb-ref-number="12" id="idea12" data-nb-words="63" data-nb-chars="400">Velikovsky si&nbsp;povšiml rychlého vzestupu významu bohů, spojovaných s&nbsp;Marsem a&nbsp;válkou, na&nbsp;přelomu prvního tisíciletí před n.&nbsp;l. a&nbsp;domnívá se, že&nbsp;tehdy došlo ke&nbsp;srážce Venuše s&nbsp;Marsem a&nbsp;možná ještě k&nbsp;dalším interplanetárním haváriím, po&nbsp;nichž se&nbsp;dostal Mars do&nbsp;blízkosti Země a&nbsp;hrozil jí&nbsp;zkázou. Bohové Marsu zasvěcení nebo s&nbsp;Marsem ztotožnění se&nbsp;stali nejděsivějšími postavami Olympu všech náboženství.</span></p>
          <p class="chunk" data-nb-ref-number="13" data-nb-words="103" data-nb-chars="714"><span class="idea" data-nb-ref-number="13" id="idea13" data-nb-words="103" data-nb-chars="714">Netřeba snad dodávat, že&nbsp;tuto fantazii odmítáme jako astronomicky neopodstatněnou a&nbsp;z&nbsp;hlediska vývoje planetární soustavy a&nbsp;její mechaniky takřka vyloučenou. Tím ovšem jsme nesprovodili ze&nbsp;světa fakt, že&nbsp;až&nbsp;asi do&nbsp;9. století před n. l. nehraje např. asyrsko-babylónský bůh Nergal, ztotožněný s&nbsp;Marsem, v&nbsp;panteonu mezopotámských bohů žádnou zvláštní úlohu. Ani v&nbsp;tehdejší astrologii neměl Mars vynikající místo&nbsp;– na&nbsp;stropě hrobky architekta královny Hatšepsovet, stavitele Senmuta, zdobené kresbou oblohy se&nbsp;zvěrokruhem a&nbsp;planetami, Mars dokonce zcela chybí. Teprve další dvě století nejen spojila Mars s&nbsp;bohy války, ale učinila z&nbsp;těchto bohů vynikající postavy nebeských hierarchií, nejednou dokonce bohy nejvyšší.</span></p>
          <p class="chunk" data-nb-ref-number="14" data-nb-words="68" data-nb-chars="493"><span class="idea" data-nb-ref-number="14" id="idea14" data-nb-words="68" data-nb-chars="493">Opatrnost velí prozkoumat nejprve domněnky, vycházející z&nbsp;nejpřirozenějšího vysvětlení, tedy především z&nbsp;relativně dlouhého období klidu a&nbsp;míru, odsunujícího bohy války do&nbsp;pozadí na&nbsp;úkor bohů plodnosti, stád, moře atd. Pro tuto domněnku nenacházíme však ani nejmenší oporu, a&nbsp;bude-li v&nbsp;budoucnosti vynalezen stroj času, rozhodně nedoporučujeme neurotikům, toužícím po&nbsp;klidu, léčebnou návštěvu „úrodného půlměsíce“ a&nbsp;vůbec východního Středomoří na&nbsp;přelomu druhého a&nbsp;prvého tisíciletí před n. l.</span></p>
          <p class="chunk" data-nb-ref-number="15" data-nb-words="125" data-nb-chars="847"><span class="idea" data-nb-ref-number="15" id="idea15" data-nb-words="125" data-nb-chars="847">Národy se&nbsp;tehdy opět jednou daly do&nbsp;pohybu, vyvolaného snad v&nbsp;prvopočátcích (jako již několikráte) dalším vysycháním středoasijských stepí, vyhánějících své obyvatele, a&nbsp;srážkami podobnými nárazům koulí vlnostroje, dosahujícího odstředivě až&nbsp;na&nbsp;okraje obydleného světa. Velké egejské stěhování přivedlo na&nbsp;scénu nové indoevropské kmeny, pod jejichž náporem se&nbsp;zhroutila říše Chetitů. Dórové vyvrátili mykénskou civilizaci. Itálie, Mezopotámie i&nbsp;Egypt se&nbsp;zmítaly v&nbsp;bojích takového rozsahu, že&nbsp;s&nbsp;nimi snad lze srovnávat jen „světovou válku“ počátkem 7. století n. l., kdy byly celá Asie a&nbsp;celá Evropa zality krví bojů všech proti všem od&nbsp;Číny až&nbsp;po&nbsp;Byzanc, Řím, Franky, Langobardy, ba&nbsp;dokonce i&nbsp;španělské Vizigóty. Jen Británie na&nbsp;západě a&nbsp;Japonsko na&nbsp;nejzazším východě (chystající však tím usilovněji vpád do&nbsp;Koreje) se&nbsp;tohoto běsnění nezúčastnily.</span></p>
          <p class="chunk" data-nb-ref-number="16" data-nb-words="65" data-nb-chars="438"><span class="idea" data-nb-ref-number="16" id="idea16" data-nb-words="65" data-nb-chars="438">Hypotéza dobové nepotřebnosti válečných bohů tedy neobstojí. Nacházíme je&nbsp;před zmíněným miléniem i&nbsp;po něm na&nbsp;celém světě, pokud tak hluboko dosáhne společenská paměť, někdy dokonce podpořená písemnými záznamy. Dalším poměrně rozumným vysvětlením zjevného nezájmu astrologie i&nbsp;náboženských soustav o&nbsp;Mars v&nbsp;době před rokem 900 před n. l. by&nbsp;mohlo být i&nbsp;pozdější spojování válečných bohů těchto bouřlivých dob s&nbsp;jinými planetami než Marsem.</span></p>
          <p class="chunk" data-nb-ref-number="17" data-nb-words="138" data-nb-chars="987"><span class="idea" data-nb-ref-number="17" id="idea17" data-nb-words="138" data-nb-chars="987">Řekněme hned, že&nbsp;takový případ, existuje-li vůbec, je&nbsp;ojedinělý. Nehledě na&nbsp;starořeckého Area a&nbsp;římského Marta, kteří jsou oba ztělesněním Marsu, je&nbsp;Marsem i&nbsp;„krví poskvrněný bořitel zdí“ Huitzi­lopochtli, bůh války Aztéků, „král bitev, přinášející porážky i&nbsp;vítězství“ Nergal, starobabylónské, původně však chaldejské božstvo, nazývané quarradu rabu, velký válečník&nbsp;– meč. Skythové uctívali planetu Mars přímo a&nbsp;bez personifikace. Při obřadech ji&nbsp;zastupoval meč nebo lépe řečeno šavle. Číňané, právě tak jako staří Římané, nazývali Mars „vlčí hvězdou“ (latinsky Lupus Martius), což je, jak se&nbsp;zdá, blízké starogermánskému bohu-vlku Fenrirovi, zhoubci samotného Odina, a&nbsp;snad i&nbsp;slovanskému astrálnímu vlkodlakovi, uhánějícímu v&nbsp;mracích a&nbsp;pohlcujícímu (patrně zastíněním mraky) Slunce a&nbsp;Měsíc. Planetární bůh války a&nbsp;smrti Hindů, Šiva, „uložil své semeno do&nbsp;ohně“, jak nás zpravuje Kalidása, z&nbsp;kteréhožto spojení se&nbsp;zrodil Mars-Kumara, přemožitel kosmického démona Taraky, soužícího svět.</span></p>
          <p class="chunk" data-nb-ref-number="18" data-nb-words="47" data-nb-chars="303"><span class="idea" data-nb-ref-number="18" id="idea18" data-nb-words="47" data-nb-chars="303">Ani zde tedy nelze hledat vysvětlení. Mars, nápadně rudý a&nbsp;evokující svou barvou představu krve, smrti, zmaru a&nbsp;železa, resp. železné rudy, se&nbsp;stal pochopitelně planetárním obrazem boha války. „Odpradávna“, přesněji řečeno asi od&nbsp;přelomu druhého a&nbsp;prvého tisíciletí před n. l. Jak tomu bylo ještě dříve?</span></p>
          <p class="chunk" data-nb-ref-number="19" data-nb-words="42" data-nb-chars="278"><span class="idea" data-nb-ref-number="19" id="idea19" data-nb-words="42" data-nb-chars="278">Písemných pramenů je&nbsp;ovšem dosti pořídku, ale i&nbsp;tak můžeme se&nbsp;slušnou dávkou jistoty zjistit zcela překvapující fakt: v&nbsp;těchto dávných dobách byla planetou hrůzy a&nbsp;zmaru&nbsp;– Venuše. Stříbrný skvost našich svítání a&nbsp;soumraků, planeta ztotožňovaná s&nbsp;bohyní lásky, líbezná Krasopaní.</span></p>
          <p class="chunk" data-nb-ref-number="20" data-nb-words="153" data-nb-chars="1069"><span class="idea" data-nb-ref-number="20" id="idea20" data-nb-words="153" data-nb-chars="1069">V&nbsp;některých nejstarších civilizacích byla Venuše dlouho zaměňována s&nbsp;Jupiterem, což se&nbsp;až&nbsp;do&nbsp;dosti pozdní doby odráží i&nbsp;ve velice podobných astrologických aspektech obou planet. Zaměňování Venuše s&nbsp;Jupiterem při jinak poměrně rozvinuté prvotní astronomii je&nbsp;neklamnou známkou účelového využití znalostí oblohy i&nbsp;mimo astrologickou oblast; tak např. staří Polynésané nazývali Fauma nebo Paupiti obě planety&nbsp;– jejich zájem byl vzhledem k&nbsp;existenční nezbytnosti astronomické navigace na&nbsp;široširých pláních Pacifiku zaměřen výhradně ke&nbsp;hvězdám. I&nbsp;v&nbsp;nejstarších egyptských záznamech jsou bohové Isis a&nbsp;Horus, ba&nbsp;dokonce i&nbsp;Amon střídavě ztotožňováni s&nbsp;Venuší i&nbsp;Jupiterem, zatímco o&nbsp;sounáležitosti např. Osirida se&nbsp;Saturnem není pochyb. Také v&nbsp;tomto případě byl prvotní astronomický zájem neastrologický: stabilizoval kalendář a&nbsp;s&nbsp;ním i&nbsp;agrotechnické lhůty, jež měly pro egyptské záplavové hospodářství životní důležitost. K&nbsp;tomu se&nbsp;ovšem hodily hvězdy daleko lépe než planety&nbsp;– staří Egypťané si&nbsp;zejména všímali heliaktických východů Síria, jimi zvaného Sopdet, řecký Sothis.</span></p>
          <p class="chunk" data-nb-ref-number="21" data-nb-words="80" data-nb-chars="556"><span class="idea" data-nb-ref-number="21" id="idea21" data-nb-words="80" data-nb-chars="556">Rovněž staří Číňané měli velmi rozvinutou astronomii, vynucenou potřebou přesného kalendáře pro obdělávání sprašových ploch (staročínský rok měl již v&nbsp;nejstarších nám známých pramenech délku 365 ¼ dne, takže dosahoval přesnosti juliánského kalendáře, platného v&nbsp;Evropě až&nbsp;do&nbsp;konce 16. století), která přinesla obdivuhodné výsledky. Pozorovali a&nbsp;zaměňovali Jupitera a&nbsp;Venuši, opomíjejíce Mars. Je&nbsp;to&nbsp;tím zajímavější, že&nbsp;v&nbsp;dokladech, sahajících až&nbsp;do&nbsp;3. tisíciletí před n. l., nacházíme celou řadu čínských pozorování nov, komet, zatmění Slunce i&nbsp;Měsíce atd.</span></p>
          <p class="chunk" data-nb-ref-number="22" data-nb-words="77" data-nb-chars="565"><span class="idea" data-nb-ref-number="22" id="idea22" data-nb-words="77" data-nb-chars="565">Musíme se&nbsp;tedy obrátit k&nbsp;civilizacím, jejichž rozlišování Jupitera a&nbsp;Venuše bylo díky pokročilé nebo alespoň obecně prováděné astrologii, čtoucí své horoskopy především z&nbsp;postavení planet, spolehlivé a&nbsp;jednoznačné. Týká se&nbsp;to&nbsp;především mezopotámských civilizací, jež sice v&nbsp;prvopočátcích sledovatelné historie ztotožňovaly s&nbsp;Ištarou nejprve Jupitera, později Venuši (Jupiterovi byl záhy „přidělen“ bůh Marduk), brzy však již měly v&nbsp;rozlišování obou planet zcela jasno, což dokazují např. i&nbsp;babylónské klínopisné tabulky, zachycující zdánlivý pohyb Venuše na&nbsp;obloze.</span></p>
          <p class="chunk" data-nb-ref-number="23" data-nb-words="40" data-nb-chars="247"><span class="idea" data-nb-ref-number="23" id="idea23" data-nb-words="40" data-nb-chars="247">Dozvuky odsouzení Venuše jako smrtonosné planety nalézáme i&nbsp;v&nbsp;Izaiášovi (9,2), žijícím asi v&nbsp;době vlády krále Menaššeho (692–642 před n. l.): „Nebo lid tento chodě v&nbsp;temnostech, uzří světlo veliké, a&nbsp;bydlícím v&nbsp;zemi stínu smrti světlo zastkví se.“</span></p>
          <p class="chunk" data-nb-ref-number="24" data-nb-words="58" data-nb-chars="451"><span class="idea" data-nb-ref-number="24" id="idea24" data-nb-words="58" data-nb-chars="451">Obrazy egyptské Venuše-Isis, babylónské Venuše-Ištary, a&nbsp;dokonce i&nbsp;daleko pozdější řecká zpodobení Venuše-Pallas Athény byly doprovázeny hady a&nbsp;draky. Také toltécké božstvo, jež později uvolnilo trůn aztéckému Huitzilopochtlimu, „opeřený had“ Quetzalcoatl, bylo ztotožněno s&nbsp;Venuší. Mayové považovali Venuši jakožto jitřenku za&nbsp;velmi nebezpečnou a&nbsp;dbali na&nbsp;znalost jejího heliakického východu, aby byla včas podniknuta opatření na&nbsp;záchranu ohrožených.</span></p>
          <p class="chunk" data-nb-ref-number="25" data-nb-words="67" data-nb-chars="417"><span class="idea" data-nb-ref-number="25" id="idea25" data-nb-words="67" data-nb-chars="417">Občas byla Venuše vydělována z&nbsp;kruhu ostatních planet spolu se&nbsp;Sluncem a&nbsp;Měsícem v&nbsp;jakousi „svatou Trojici“&nbsp;– např. ve&nbsp;14. stol. před n. l. přinášeli Babyloňané Venuši lidské oběti. Stejně tomu bylo v&nbsp;Polynésii, v&nbsp;arabských zemích, ve&nbsp;starých indiánských kulturách Střední Ameriky. V&nbsp;Indii, Egyptě a&nbsp;na Krétě byla Venuše ztělesňována býky&nbsp;– vzhledem k&nbsp;zajímavosti tohoto faktu jsme o&nbsp;něm pojednali v&nbsp;jiné souvislosti.</span></p>
          <p class="chunk" data-nb-ref-number="26" data-nb-words="30" data-nb-chars="231"><span class="idea" data-nb-ref-number="26" id="idea26" data-nb-words="30" data-nb-chars="231">Nejcharakterističtějším znakem prvotního odsouzení Venuše jako neblahé planety je&nbsp;však její pradávné ztotožnění se&nbsp;Satanem různých národů, Ahrimanem, Setem, Luciferem a&nbsp;především Baal Zevuvem (Belzebubem)&nbsp;– v&nbsp;překladu „pánem much“.</span></p>
          <p class="chunk" data-nb-ref-number="27" data-nb-words="129" data-nb-chars="851"><span class="idea" data-nb-ref-number="27" id="idea27" data-nb-words="129" data-nb-chars="851">Mimochodem podotýkám, že&nbsp;podivný titul může naznačovat sám o&nbsp;sobě spojení Venuše s&nbsp;vojenským řemeslem: ve&nbsp;starém Egyptě a&nbsp;jeho vlivem snad i&nbsp;v&nbsp;některých říších Přední Asie byla moucha považována nejen za&nbsp;ztělesnění drzosti (nilský ovád je&nbsp;v&nbsp;tomto ohledu obzvláště čilý), ale i&nbsp;– kupodivu&nbsp;– statečnosti. Prof. Obenberger ve&nbsp;stati své Entomologie, věnované dvojkřídlému hmyzu, dokonce uvádí, že&nbsp;staroegyptský metál za&nbsp;statečnost měl podobu mouchy. To&nbsp;umožňuje, jak se&nbsp;zdá, zajímavé interpretace poněkud nejasného titulu „pán much“, který ostatně nenalézáme jen v&nbsp;Babylónii a&nbsp;v&nbsp;Severním království deseti kmenů, nenáviděném biblickými proroky, ale i&nbsp;v&nbsp;íránském textu Bundahis, v&nbsp;Illiadě, kde Arés nazývá Athénu, jíž je&nbsp;Venuše zasvěcena, urážlivě „ovádem“, v&nbsp;Brazílii, kde kmen Bororo nazýval Venuši „písečnou mouchou“ právě tak jako afričtí Bantu i&nbsp;jiní.</span></p>
          <p class="chunk" data-nb-ref-number="28" data-nb-words="48" data-nb-chars="298"><span class="idea" data-nb-ref-number="28" id="idea28" data-nb-words="48" data-nb-chars="298">Je&nbsp;ostatně zajímavé, že&nbsp;čerti a&nbsp;čertíci celého světa, ztotožňovaní s&nbsp;Venuší, jsou všude zpodobováni s&nbsp;rohy, a&nbsp;to, jak se&nbsp;zdá, od&nbsp;pravěku. Rohatí čerti nestraší jen v&nbsp;křesťanské démonologii, ale i&nbsp;u&nbsp;starých Germánů, v&nbsp;indiánských pohádkách, v&nbsp;Polynésii, zkrátka i&nbsp;tam, kde rohatá zvířata neexistují.</span></p>
          <p class="chunk" data-nb-ref-number="29" data-nb-words="7" data-nb-chars="35"><span class="idea" data-nb-ref-number="29" id="idea29" data-nb-words="7" data-nb-chars="35">Vraťme se&nbsp;však k&nbsp;titulu „pán much“.</span></p>
          <p class="chunk" data-nb-ref-number="30" data-nb-words="68" data-nb-chars="499"><span class="idea" data-nb-ref-number="30" id="idea30" data-nb-words="68" data-nb-chars="499">Velikovsky se&nbsp;domnívá, že&nbsp;tento nelichotivý název obdržela Venuše díky kosmické planetární kolizi, kdy „jako zlatá moucha“ letěla oblohou. Nehledě k&nbsp;nepravděpodobnosti takové události by&nbsp;kosmický děj, pozorovaný ze&nbsp;Země, rozhodně neopravňoval takové přirovnání. Daleko spíše se&nbsp;dobereme skutečného smyslu Baal Zevuva z&nbsp;rozličných mýtů, popisujících planetu Venuši jako „dárce“ nebo „rozsévače“ much, ať&nbsp;už&nbsp;blíže neurčeným způsobem, nebo v&nbsp;podobě jednorázové katastrofy, např. jedné z&nbsp;egyptských ran.</span></p>
          <p class="chunk" data-nb-ref-number="31" data-nb-words="91" data-nb-chars="558"><span class="idea" data-nb-ref-number="31" id="idea31" data-nb-words="91" data-nb-chars="558">Zde je&nbsp;vysvětlení, objevení se&nbsp;Venuše na&nbsp;východním obzoru znamenalo pro národy východního Středomoří signál počínajícího se&nbsp;dne, kdy se&nbsp;budily mouchy, trýzeň těchto oblastí. Její záře na&nbsp;západě svolávala mouchy zpět do&nbsp;úkrytů. Je&nbsp;dokonce možné, že&nbsp;stará řecká domněnka o&nbsp;rození much a&nbsp;včel z&nbsp;býků, jež mohla být z&nbsp;Egypta přes Krétu importována do&nbsp;Řecka, má&nbsp;původ astrální, totiž z&nbsp;planety Venuše zasvěcené býku. Lidstvo od&nbsp;nejstarších dob věřilo v&nbsp;prvoplození; snad opravdu panovala domněnka, že&nbsp;planeta Venuše ráno rodí mouchy a&nbsp;že k&nbsp;ní večer opět odlétají.</span></p>
          <p class="chunk" data-nb-ref-number="32" data-nb-words="104" data-nb-chars="718"><span class="idea" data-nb-ref-number="32" id="idea32" data-nb-words="104" data-nb-chars="718">V&nbsp;horkých krajinách nebývá slunce nositelem příjemných pocitů a&nbsp;nestává se&nbsp;bohem, alespoň ne&nbsp;bohem hlavním. Pokus Amenhotepa IV. o&nbsp;zavedení kultu jediného boha slunce Atona v&nbsp;Egyptě ztroskotal nejen na&nbsp;odporu kněží ostatních bohů. Pouštní civilizace starého Peru uctívaly jako hlavního boha Měsíc&nbsp;– avšak již o&nbsp;několik set kilometrů dál na&nbsp;drsných a&nbsp;chladných náhorních planinách And vládlo panteonu bohů Slunce. Venuše jako jitřní ohlašovatelka denního žáru, much a&nbsp;jiných svízelí měla tedy kromě své narudlé barvy dost a&nbsp;dost vlastností, aby byla ztotožněna se&nbsp;zlými bohy. Ponecháme-li stranou Velikovského domněnky o&nbsp;planetárních kolizích, pozorovaných užaslými pozemšťany, zbývá ještě dostatek důrazných argumentů.</span></p>
          <p class="chunk" data-nb-ref-number="33" data-nb-words="71" data-nb-chars="446"><span class="idea" data-nb-ref-number="33" id="idea33" data-nb-words="71" data-nb-chars="446">Zlá planeta musela být výrazná nejen proto, že&nbsp;zla, války a&nbsp;smrti je&nbsp;odjakživa dost, ale i&nbsp;vzhledem k&nbsp;nezbytnosti opatřit si&nbsp;dostatečně mocného kmenového či&nbsp;národního boha války, pomocníka na&nbsp;výboj i&nbsp;odboj. V&nbsp;úvahu tedy připadala Venuše, Jupiter, Saturn a&nbsp;Mars. Slunce a&nbsp;Měsíc, považované rovněž za&nbsp;planety, stály jaksi „mimo soutěž“, Merkur je&nbsp;pouhým okem vidět jen velmi zřídka a&nbsp;obtížně, Uran je&nbsp;nepatrnou „hvězdičkou“ na&nbsp;hranici viditelnosti.</span></p>
          <p class="chunk" data-nb-ref-number="34" data-nb-words="60" data-nb-chars="410"><span class="idea" data-nb-ref-number="34" id="idea34" data-nb-words="60" data-nb-chars="410">Jasností se&nbsp;tedy hodila nejspíše Venuše a&nbsp;Jupiter, Venuše dostala nezáviděníhodnou přednost. Především díky narudlé barvě nad obzorem, kde byla pozorována nejpokročilejšími starověkými civilizacemi a&nbsp;jíž se&nbsp;lišila od&nbsp;stříbrného Saturna a&nbsp;zlatého Jupitera i&nbsp;– jak autor věří&nbsp;– od&nbsp;dnes rudého Marsu. Mars byl zavržen i&nbsp;pro podstatně nižší jasnost, kolísající podle vzdálenosti od&nbsp;Země (55–400 miliónů kilometrů).</span></p>
          <p class="chunk" data-nb-ref-number="35" data-nb-words="22" data-nb-chars="142"><span class="idea" data-nb-ref-number="35" id="idea35" data-nb-words="22" data-nb-chars="142">A&nbsp;přece nastala kolem přelomu tisíciletí změna a&nbsp;na uvolněný trůn Venuše zasedl ve&nbsp;funkci zlověstné planety války, zmaru a&nbsp;krveprolévání Mars.</span></p>
          <p class="chunk" data-nb-ref-number="36" data-nb-words="130" data-nb-chars="956"><span class="idea" data-nb-ref-number="36" id="idea36" data-nb-words="130" data-nb-chars="956">Přirozeným, bohužel nepřijatelným vysvětlením této podivné skutečnosti by&nbsp;mohlo být ovlivnění astrologie kulturami, žijícími v&nbsp;pásmech mírnějších a&nbsp;v&nbsp;atmosféře čistší, prosté pouštního nebo sprašového prachu, dodávajícího Venuši narudlé zbarvení, bez každodenní trýzně úpalu a&nbsp;nevyhnutelných much. Taková civilizace by&nbsp;ovšem mohla od&nbsp;samého počátku prohlásit Venuši za&nbsp;šperk oblohy, planetu milenců a&nbsp;lásky, a&nbsp;mezi ostatními planetami vybrat „černého Petra“, například Mars. Neexistuje však. V&nbsp;době, kdy nastala radikální změna astrologického aspektu Marsu, byla jediná nám známá kulturní oblast, splňující některé z&nbsp;podmínek, „zlatá Egeis“, mrtva. Krétské paláce byly v&nbsp;rozvalinách a&nbsp;ostrov takřka vylidněn. Kdysi slavné Mykény zpustly. Nad prvním řeckým osídlením východního Středomoří se&nbsp;snesla noc, jejíž rozbřesk přinesl až&nbsp;„řecký zázrak“, vzdálený celá staletí v&nbsp;budoucnosti. Odjinud mohl tento astrologický názor do&nbsp;Mezopotámie proniknout jen stěží.</span></p>
          <p class="chunk" data-nb-ref-number="37" data-nb-words="96" data-nb-chars="590"><span class="idea" data-nb-ref-number="37" id="idea37" data-nb-words="96" data-nb-chars="590">Nabízím domněnku: radikální, děsivou a&nbsp;především náhlou změnu barvy Marsu. Žádná planeta není dnes barvou nápadnější&nbsp;– Mars, zejména v&nbsp;příznivé opozici, září na&nbsp;obloze jak kapka žhavého kovu nebo rudý lampión a&nbsp;přímo volá po&nbsp;pochmurných asociacích, jež se&nbsp;s&nbsp;ním v&nbsp;mýtech i&nbsp;astrologii posledních tří tisíciletí pojí. Rychlá změna barvy např. z&nbsp;namodralé nebo nazelenalé k&nbsp;rudé by&nbsp;nejen nemohla uniknout pozornosti, ale musela by&nbsp;naopak vést k&nbsp;pochopitelnému spojení tohoto jevu s&nbsp;obecným neklidem, válkami a&nbsp;katastrofami, na&nbsp;něž, jak se&nbsp;zdá, nebyl přelom 2. a&nbsp;1. tisíciletí před n. l. chudý.</span></p>
          <p class="chunk" data-nb-ref-number="38" data-nb-words="132" data-nb-chars="856"><span class="idea" data-nb-ref-number="38" id="idea38" data-nb-words="132" data-nb-chars="856">S&nbsp;tímto náhlým zbožněním může také souviset obřad taurobolie, pocházející zřejmě z&nbsp;předoasijského nebo egyptského kulturního okruhu: zasvěcenec, jenž měl být obrněn proti úkladům a&nbsp;úspěšný v&nbsp;boji, sestoupil do&nbsp;jámy, na&nbsp;jejímž roštovém poklopu porazili hiero­fanté býka tak, aby jeho krev stékala za&nbsp;odříkávání patřičných výroků do&nbsp;jámy na&nbsp;adepta. Tvrdí se, že&nbsp;tomuto prastarému zvyku byl podroben i&nbsp;římský Iulianus Apostata (331–363 n. l.), aby z&nbsp;něho byla smyta svěcená voda křtu, jehož se&nbsp;zřekl. Je&nbsp;ovšem otázkou, zda celá historie není jen jednou z&nbsp;nesčetných agitačních pomluv, jimiž křesťané postavu císaře, usilujícího o&nbsp;restauraci pohanství, dodatečně opředli. Krví zkropený zasvěcenec se, jak víme, stával do&nbsp;jisté míry bohem; možná že&nbsp;šlo o&nbsp;astrální pantomimu zrození boha&nbsp;– Marsu&nbsp;– změnou jeho barvy v&nbsp;rudou, odejmutou planetárnímu býku&nbsp;– Venuši.</span></p>
          <p class="chunk" data-nb-ref-number="39" data-nb-words="60" data-nb-chars="373"><span class="idea" data-nb-ref-number="39" id="idea39" data-nb-words="60" data-nb-chars="373">Neméně zajímavý je&nbsp;athénský svátek tzv. bufonie, zřejmě prastarý; již v&nbsp;5. století před n. l. se&nbsp;zdál mnohým směšný a&nbsp;jeho smysl byl zcela nejasný. Spočíval v&nbsp;porážce býka sekerou, kterou kněz, jenž porážku vykonal, odhodil a&nbsp;prchal, pronásledován účastníky slavnosti. Na&nbsp;soudu, který se&nbsp;po&nbsp;jeho dostižení konal, byla z&nbsp;vraždy obžalována sekera, odsouzena a&nbsp;utopena v&nbsp;moři.</span></p>
          <p class="chunk" data-nb-ref-number="40" data-nb-words="43" data-nb-chars="269"><span class="idea" data-nb-ref-number="40" id="idea40" data-nb-words="43" data-nb-chars="269">A. P. Každan se&nbsp;domnívá, že&nbsp;„tato hádanka má&nbsp;své kořeny pravděpodobně ve&nbsp;staré totemistické víře; když dříve lidé zabíjeli totem (býka-Dia), prosili ho&nbsp;za&nbsp;odpuštění, a&nbsp;když pak pojídali jeho tělo, věřili, že&nbsp;tak zajišťují jeho budoucí vzkříšení a&nbsp;sobě hojnost potravy“.</span></p>
          <p class="chunk" data-nb-ref-number="41" data-nb-words="152" data-nb-chars="1097"><span class="idea" data-nb-ref-number="41" id="idea41" data-nb-words="152" data-nb-chars="1097">Toto vysvětlení je&nbsp;jistě možné a&nbsp;přijatelné již proto, že&nbsp;podobné zvyky byly zjištěny u&nbsp;Evenků, u&nbsp;některých severoamerických indián­ských kmenů i&nbsp;jinde, týkaly se&nbsp;však vždy lovných zvířat, medvěda, jelena, bobra apod., představujících totemy, charakteristické pro lovecké, nikoli rolnické populace. Další možnou námitkou je&nbsp;nevýznamnost hovězího dobytka pro potravu starých Řeků, na&nbsp;jejichž chudých pastvinách se&nbsp;spíše uživily ovce a&nbsp;kozy, představující spolu s&nbsp;rybami hlavní zdroj živočišných bílkovin. Konečně je&nbsp;zajímavé, že&nbsp;tradice nepřenesla ani náznak významu bufonie do&nbsp;5. stol. před n. l., kdy vedle vyvíjejícího se&nbsp;státního polyteismu stále ještě dožívaly staré kulty. Taková koexistence byla prokázána např. vykopávkami Velkomoravské říše, kde vedle křesťanských svatyň existovala i&nbsp;pohanská božiště, hojně navštěvovaná příznivci starého náboženství, ba&nbsp;i&nbsp;ve starožidovském náboženství. Nerudný Jahve, rozhodně nevynikající snášenlivostí, byl dlouhou dobu nucen přihlížet, jak jsou kromě něho uctívány i&nbsp;ašery, dřevěné sloupy, kameny zvané masseba, ba&nbsp;dokonce i&nbsp;kozlí duch pouště Azazel.</span></p>
          <p class="chunk" data-nb-ref-number="42" data-nb-words="41" data-nb-chars="287"><span class="idea" data-nb-ref-number="42" id="idea42" data-nb-words="41" data-nb-chars="287">Neměli bychom se&nbsp;vzdávat astrálního vysvětlení bufonie dříve, než bude celá záležitost řádně prozkoumána. Lze ji&nbsp;vysvětlovat jako reflexi změny barvy Marsu (sekery, kovu), která byla vnořena do&nbsp;krve býka (Venuše), takže zrudla. Božstvo zla, války a&nbsp;krveprolévání bylo symbolicky utopeno.</span></p>
          <p class="chunk" data-nb-ref-number="43" data-nb-words="34" data-nb-chars="207"><span class="idea" data-nb-ref-number="43" id="idea43" data-nb-words="34" data-nb-chars="207">V&nbsp;tomto případě by&nbsp;bylo 500 let dostatečnou dobou, aby se&nbsp;původní smysl rituální němohry vytratil, nebo se&nbsp;stal koruptelou, zejména díky úsilí kněží státního kultu, spojujícího s&nbsp;býkem ne&nbsp;už&nbsp;Venuši, ale Dia.</span></p>
          <p class="chunk" data-nb-ref-number="44" data-nb-words="103" data-nb-chars="699"><span class="idea" data-nb-ref-number="44" id="idea44" data-nb-words="103" data-nb-chars="699">Dalším možným vysvětlením náhlé změny aspektů Marsu by&nbsp;mohlo být objevení fází Venuše, které způsobilo její okamžitou feminizaci a&nbsp;vyloučilo ji&nbsp;z&nbsp;možných kandidátů na&nbsp;pochybnou čest boha války. Výjimku mohly činit leda národy, kde žena zastávala méně podřadné postavení než např. v&nbsp;Orientě a&nbsp;mohla se&nbsp;zúčastnit boje nebo alespoň bojových her. Tím by&nbsp;byla vysvětlena dosti podivná a&nbsp;ojedinělá bohyně války starých Řeků, Pallas Athéna, personifikace planety Venuše, dělící se&nbsp;ovšem o&nbsp;svůj resort s&nbsp;bohem neúprosného boje, Areem-Marsem. Stará orientální božstva války, zasvěcená Venuši, se&nbsp;však rázem feminizovala a&nbsp;změnila poslání. Starost o&nbsp;válku převzali očividně schopnější bohové mužského pohlaví.</span></p>
          <p class="chunk" data-nb-ref-number="45" data-nb-words="17" data-nb-chars="93"><span class="idea" data-nb-ref-number="45" id="idea45" data-nb-words="17" data-nb-chars="93">Vraťme se&nbsp;však k&nbsp;základní otázce: mohlo k&nbsp;tak náhlé a&nbsp;nápadné změně barvy celé planety dojít?</span></p>
          <p class="chunk" data-nb-ref-number="46" data-nb-words="88" data-nb-chars="586"><span class="idea" data-nb-ref-number="46" id="idea46" data-nb-words="88" data-nb-chars="586">V&nbsp;podstatě ano. Podivné údobí pozemského permotriasu je&nbsp;toho nepřímým důkazem, i&nbsp;když na&nbsp;Zemi asi probíhala změna podle mínění většiny autorů daleko povlovněji. Zemské souše, dříve pokryté bohatou vegetací, by&nbsp;se&nbsp;počátkem triasu jevily pozorovateli z&nbsp;Marsu jako nám dnes celý Mars, vděčící zřejmě za&nbsp;svou rudou barvu červeným pouštím, zaujímajícím většinu povrchu. Zdají se&nbsp;tomu nasvědčovat jak spektroskopické analýzy pozemskými teleskopy, tak snímky a&nbsp;údaje kosmických sond, vyslaných až&nbsp;dosud k&nbsp;rudé planetě, ačkoli se&nbsp;o&nbsp;složení Marsových pouští jen dohadujeme a&nbsp;názorů je&nbsp;celá řada.</span></p>
          <p class="chunk" data-nb-ref-number="47" data-nb-words="88" data-nb-chars="603"><span class="idea" data-nb-ref-number="47" id="idea47" data-nb-words="88" data-nb-chars="603">Smíme se&nbsp;jen dohadovat, jak k&nbsp;takové havárii planetární vegetace může dojít. Možností je&nbsp;celá řada&nbsp;– především radikální změna biotopu, způsobená např. kontaminací atmosféry chemicky vysoce aktivními složkami z&nbsp;mocných sopečných výbuchů nebo z&nbsp;ohonu některé komety, prudké zvýšení kosmického záření z&nbsp;neznámých příčin nebo např. poruchou či&nbsp;dočasným zmizením ochranného pláště planety (podotýkám, že&nbsp;kosmické sondy SSSR ani USA zatím neobjevily měřitelné magnetické pole Marsu), i&nbsp;celá řada dalších planetárních dějů. Podle snímků kosmických sond se&nbsp;zdá, že&nbsp;Mars byl kdysi vodou daleko bohatší než dnes…</span></p>
        </section>
        <section>
          <p class="chunk" data-nb-ref-number="48" data-nb-words="1" data-nb-chars="0"><span class="idea" data-nb-ref-number="48" id="idea48" data-nb-words="1" data-nb-chars="0"><img src="./resources/55_fmt.jpeg" alt="55.jpg"></span></p>
          <blockquote class="chunk" data-nb-ref-number="49" data-nb-words="17" data-nb-chars="135"><span class="idea" data-nb-ref-number="49" id="idea49" data-nb-words="17" data-nb-chars="135"><p>Překvapující snímek Marineru 9 dokazující na&nbsp;Marsu v&nbsp;oblasti Tithonius Lacus nepochybné stopy eroze, způsobené nejpravděpodobněji vodou</p></span></blockquote>
        </section>
        <section>
          <p class="chunk" data-nb-ref-number="50" data-nb-words="1" data-nb-chars="0"><span class="idea" data-nb-ref-number="50" id="idea50" data-nb-words="1" data-nb-chars="0"><img src="./resources/56_fmt.jpeg" alt="56.jpg"></span></p>
          <blockquote class="chunk" data-nb-ref-number="51" data-nb-words="17" data-nb-chars="109"><span class="idea" data-nb-ref-number="51" id="idea51" data-nb-words="17" data-nb-chars="109"><p>Na&nbsp;dalším snímku téže série je&nbsp;několik set kilometrů dlouhá „řeka“, stěží vysvětlitelná jinak než vodní erozí</p></span></blockquote>
          <p class="chunk" data-nb-ref-number="52" data-nb-words="140" data-nb-chars="956"><span class="idea" data-nb-ref-number="52" id="idea52" data-nb-words="140" data-nb-chars="956">Uveďme jen jediný námět, opět s&nbsp;poukazem na&nbsp;naše pozemské znalosti: kdyby podivný a&nbsp;možná, kdo ví, z&nbsp;vesmíru importovaný polysacharidový, nikoli bílkovinný choroboplodný zárodek, způsobující „kuru“ a&nbsp;„scrapie“ si&nbsp;nevybíral výhradně nervový systém ovcí, koz a&nbsp;lidožroutů, ale byl naopak schopen úspěšně parazitovat na&nbsp;jakémkoli bílkovinném hostiteli, jemu chemicky patrně bytostně cizím, hrozilo by&nbsp;celému pozemskému životu, celé živočišné i&nbsp;rostlinné „dekoraci“ smrtelné nebezpečí úplného vyhubení, pokud by&nbsp;včas nevyvinula účinné ochranné látky; a&nbsp;to by&nbsp;bylo při vysoké virulenci a&nbsp;naprosté cizorodosti infekčního agens velice obtížné a&nbsp;spíše nepravděpodobné. A&nbsp;kdo je&nbsp;schopen zaručit, že&nbsp;se&nbsp;takové zárodky ve&nbsp;stavu anabiózy ve&nbsp;vesmíru nevyskytují? Že&nbsp;se&nbsp;nemohou dnes či&nbsp;zítra, i&nbsp;když jako výjimka, opakující se&nbsp;snad po&nbsp;miliónech či&nbsp;miliardách let, ocitnout na&nbsp;naší planetě a&nbsp;zahájit zhoubné dílo, proti němuž by&nbsp;nejhroznější morové epidemie byly nevinné?</span></p>
          <p class="chunk" data-nb-ref-number="53" data-nb-words="127" data-nb-chars="852"><span class="idea" data-nb-ref-number="53" id="idea53" data-nb-words="127" data-nb-chars="852">Tuto domněnku nabízím toliko k&nbsp;úvaze, vždyť již blízká budoucnost&nbsp;– patrně rok 1981&nbsp;– přinese díky kosmonautice o&nbsp;Marsu kýžená fakta, nahrazující mnoho dohadů. Chápu také, že&nbsp;by&nbsp;shoda takové události s&nbsp;relativně nesmírně krátkým okamžikem lidské kulturní historie byla mimořádná&nbsp;– proto však ne&nbsp;vyloučená. Od&nbsp;prvního pohledu k&nbsp;Marsu nás, jak se&nbsp;zdá, čekalo jedno překvapení za&nbsp;druhým, nepravděpodobnost stíhala nepravděpodobnost tak vytrvale, že&nbsp;se&nbsp;většina areologů vzdala naděje i&nbsp;úsilí uvést je&nbsp;v&nbsp;uspokojivý soulad. Možná, že&nbsp;by&nbsp;hypotéza o&nbsp;zneobyvatelnění nebo alespoň podstatném zhoršení podmínek na&nbsp;Marsu asi před 3000 lety mohla přispět k&nbsp;ustavení logického řetězu domněnek o&nbsp;„signálech“ a&nbsp;snad i&nbsp;o&nbsp;tolik odsuzovaných „kanálech“, na&nbsp;jejichž definitivní popření či&nbsp;potvrzení dalšími snímky, pořízenými z&nbsp;blízkosti rozčilující planety, stále čekáme.</span></p>
          <p class="chunk" data-nb-ref-number="54" data-nb-words="149" data-nb-chars="1019"><span class="idea" data-nb-ref-number="54" id="idea54" data-nb-words="149" data-nb-chars="1019">Rozhodně se&nbsp;nelze domnívat, že&nbsp;by&nbsp;před třemi tisíci lety poskytovala flóra, a&nbsp;snad dokonce i&nbsp;fauna Marsu analogii pozemského života např. v&nbsp;permu. Pokud nepředpokládáme úplnou změnu složení atmosféry, je&nbsp;to&nbsp;vyloučeno. Nicméně však zůstává možnost primitivního života, schopného i&nbsp;navzdory obtížným podmínkám (obtížným pro nám známé formy živočichů a&nbsp;rostlin, jakkoli ne&nbsp;život vylučujícím) ovlivnit barvu povrchu Marsu: podle domněnek astrobotaniků N. P. Barabaševa, G. A. Tichova, P. Gauroye a&nbsp;řady dalších je&nbsp;i&nbsp;velmi skromná pokrývka nejnižších rostlin schopna absorpcí části spektra podstatně změnit alespoň barvu souší, na&nbsp;Marsu zřejmě zaujímajících povrch celé planety. A&nbsp;pokud jde o&nbsp;náhlé umírání, o&nbsp;umírání ve&nbsp;velmi krátkém rozmezí, spatřují je&nbsp;někteří vědci (Hugh Miller, W. Buckland, George McCready Price aj.) i&nbsp;ve zmíněném pozemském permotriasu, domnívajíce se, že&nbsp;rudý pískovec s&nbsp;nesčetnými zbytky fosilizované mořské flóry a&nbsp;především fauny dovoluje soudit na&nbsp;náhlý a&nbsp;překvapující zvrat pozemských podmínek.</span></p>
          <p class="chunk" data-nb-ref-number="55" data-nb-words="43" data-nb-chars="289"><span class="idea" data-nb-ref-number="55" id="idea55" data-nb-words="43" data-nb-chars="289">Není divu, napadne-li nás fantastická otázka: jak asi by&nbsp;reagoval život na&nbsp;Marsu na&nbsp;zavlečení pozemských zárodků? Co&nbsp;by&nbsp;se&nbsp;s&nbsp;ním stalo, kdyby zde přistáli cizí kosmonauti, kteří nejprve navštívili Zemi, a&nbsp;vzhledem k&nbsp;nízké úrovni nalezených organismů neprovedli patřičná ochranná opatření…?</span></p>
          <p class="chunk" data-nb-ref-number="56" data-nb-words="37" data-nb-chars="278"><span class="idea" data-nb-ref-number="56" id="idea56" data-nb-words="37" data-nb-chars="278">Abych předešel výtkám zasvěcených čtenářů, podotýkám, že&nbsp;je&nbsp;mi&nbsp;známo i&nbsp;dosti všeobecně přijímané vysvětlení vzniku bojovné astrologické charakteristiky Marsu (Gundel, Boll, Henseling aj.) z&nbsp;jeho zdánlivého pohybu mezi hvězdami za&nbsp;opozice, spojeného s&nbsp;výraznými změnami jasnosti.</span></p>
          <p class="chunk" data-nb-ref-number="57" data-nb-words="105" data-nb-chars="728"><span class="idea" data-nb-ref-number="57" id="idea57" data-nb-words="105" data-nb-chars="728">Jde sice o&nbsp;důvtipnou, ale nepravděpodobnou a&nbsp;mentalitě staro­věkého pozorovatele oblohy neodpovídající interpretaci tzv.&nbsp;planetární kličky, vznikající sčítáním skutečného pohybu Marsu a&nbsp;jeho pohybu zdánlivého, způsobovaného oběhem Země kolem Slunce, v&nbsp;pohyb jediný. Při pozorování v&nbsp;předjitřní hodině spatřujeme při Marsově kličce, že&nbsp;zprvu denně vychází přibližně ve&nbsp;stejný čas a&nbsp;pomalu se&nbsp;blíží k&nbsp;východu, kde jej hrozí pohltit Slunce. Pak se&nbsp;jeho postup zpomalí, Mars se&nbsp;zastaví a&nbsp;počne „couvat“ zpět k&nbsp;západu, avšak zanedlouho, zatímco jeho jasnosti („bojovnosti“) zřetelně přibude, se&nbsp;po&nbsp;dosažení krajního „ústupového bodu“ opět statečně vydá k&nbsp;východu, kde těsně před východem Slunce zapadne, nebo je&nbsp;jeho paprsky pohlcen.</span></p>
          <p class="chunk" data-nb-ref-number="58" data-nb-words="347" data-nb-chars="2394"><span class="idea" data-nb-ref-number="58" id="idea58" data-nb-words="347" data-nb-chars="2394">Astrologické domněnky o&nbsp;jednotlivých, okem viditelných planetách jsou prastaré, pocházející z&nbsp;nejstarších dob předlogické fáze lidstva, kdy vznikaly první báje astrálního charakteru&nbsp;– o&nbsp;zajíci, který o&nbsp;sázku nedohnal ježka (Měsíc, marně „předbíhající“ Slunce a&nbsp;vždy znovu a&nbsp;znovu pohlcený), o&nbsp;Červené karkulce (Slunci, pohlceném patrně polární nocí nebo zatměním), o&nbsp;sedmi kůzlátkách a&nbsp;o&nbsp;zlém vlku (Plejádách a&nbsp;Měsíci, který se&nbsp;k&nbsp;nim přibližuje) a&nbsp;další. Vyprávíme je&nbsp;svým dětem, netušíce, že&nbsp;jim sdělujeme prastará pozorování oblohy. Od&nbsp;velice časně utvořených představ o&nbsp;vlivech nebeských těles na&nbsp;lidské osudy se&nbsp;základní hlediska astrologie nezměnila. Svědčí o&nbsp;tom její proniknutí do&nbsp;povědomí a&nbsp;do řeči, které si&nbsp;už&nbsp;namnoze ani neuvědomujeme. Je&nbsp;nám sice jasné, co&nbsp;je&nbsp;míněno marciální postavou nebo žoviální povahou, málokdo si&nbsp;však vzpomene, že&nbsp;to&nbsp;jsou vlastnosti, připisované lidem zrozeným pod vlivy Marsu nebo Jupitera (genitiv Jovis). Právě tak jsme přijali desítky dalších astrologických výrazů: aspekt, opozice, konstelace, influenza („vliv“ nebo „výron hvězd“), syfilis čili „francouzská nemoc“ (po­jmenovaná svým dnešním názvem veronským lékařem Fracastorem podle arabského sifl nebo sufl jako „vliv svrchního světa na&nbsp;svět spodní“). Byla nazývána „francouzskou“ nikoli pro nezkrotný galský temperament a&nbsp;jeho případné nevítané následky, tím spíše, že&nbsp;se&nbsp;objevila koncem 15. století takřka současně v&nbsp;celé Evropě (a už&nbsp;vůbec ne&nbsp;pro přítomnost francouzských vojáků v&nbsp;Neapoli, jak se&nbsp;domnívá Jürgen Thorwald), ale jako překlad jejího druhého, dnes už&nbsp;dokonale zapomenutého názvu patursa, zkráceně z&nbsp;passio turpis saturnina, tj. škodlivá saturnská nemoc. Saturn byl v&nbsp;astrologickém předivu domněnek hvězdou západu, především ovšem dvou tehdejších astrologických středisek Toleda a&nbsp;Paříže. A&nbsp;nejen to&nbsp;– tehdejší vědci se&nbsp;všeobecně domnívali, že&nbsp;Evropa vděčí za&nbsp;požehnání náhlé epidemie syfilidy, která se&nbsp;přehnala kontinentem jako smrtící morová epidemie, setkání Saturna s&nbsp;Jupiterem a&nbsp;Marsem v&nbsp;souhvězdí Štíra roku 1484, jež „zkazilo vzduch“, jak ostatně jasnozřivě z&nbsp;propočtů už&nbsp;sto let předem předvídal astrolog Jindřich z&nbsp;Langensteinu. Jestliže se&nbsp;ocitneme v&nbsp;pěkné šlamastyce, netušíme, že&nbsp;jsme opět v&nbsp;hájemství astrologie: z&nbsp;německé zločinecké hantýrky byl převzat výraz „schlimm Massel“, odvozený od&nbsp;hebrejského mazzal, čili „dobrá hvězda“. Tak bychom mohli pokračovat dál a&nbsp;dál.</span></p>
          <p class="chunk" data-nb-ref-number="59" data-nb-words="27" data-nb-chars="218"><span class="idea" data-nb-ref-number="59" id="idea59" data-nb-words="27" data-nb-chars="218">Stabilizace astrologických domněnek umožňuje dešifrovat důvody toho nebo onoho náhledu, vycházející vesměs z&nbsp;analogií, jež se&nbsp;nabízejí, z&nbsp;primitivních asociací a&nbsp;podobností, nikoli z&nbsp;důvtipných myšlenkových konstrukcí.</span></p>
          <p class="chunk" data-nb-ref-number="60" data-nb-words="126" data-nb-chars="877"><span class="idea" data-nb-ref-number="60" id="idea60" data-nb-words="126" data-nb-chars="877">Nejlépe to&nbsp;lze vidět na&nbsp;Měsíci, na&nbsp;jehož fázích pravěký zemědělec, životem odkázaný na&nbsp;úspěšný růst svých plodin, sledoval pravidelné „růstové cykly“, zrození, dorůstání, zralosti a&nbsp;vadnutí. Spolu s&nbsp;tajuplnou souvislostí s&nbsp;cykly ženského organismu a&nbsp;s&nbsp;„krátkým spojením“, připisujícím po&nbsp;jasných, a&nbsp;tedy chladných měsíčných nocích dar jitřní rosy Luně, bylo zjevně nutné připsat Měsíci právě ty&nbsp;vlivy, které mu&nbsp;odedávna přisuzují astrologické spisy: „vlhkou plodnost“, vliv na&nbsp;cyklické a&nbsp;rytmické procesy, zosobnění ženy a&nbsp;manželky atd. Z&nbsp;aspektů, přisouzených Marsu (žár, tělová teplota, zánětlivé choroby, krvežíznivost, zvláštní význam pro kováře, lesníky, lovce, vojáky atd.), nás nic neopravňuje soudit, že&nbsp;do&nbsp;prapůvodních úvah o&nbsp;jeho astrologickém charakteru a&nbsp;vlivu vstoupily složitější úvahy než rudá barva, zákonitě vedoucí k&nbsp;ztotožnění s&nbsp;krví, bojem, válkou a&nbsp;zmarem.</span></p>
          <p class="chunk" data-nb-ref-number="61" data-nb-words="76" data-nb-chars="516"><span class="idea" data-nb-ref-number="61" id="idea61" data-nb-words="76" data-nb-chars="516">Že&nbsp;tomu tak skutečně bylo, můžeme soudit i&nbsp;podle starých záznamů, dokládajících egyptská a&nbsp;babylónská pozorování planet, jejich výšky nad obzorem a&nbsp;pohybu mezi hvězdami daleko dříve, než došlo ke&nbsp;ztotožnění Marsu s&nbsp;bohy války; starověkým astronomům, věnujícím celé noci sledování oblohy, rozhodně planetární klička Marsu neunikla&nbsp;– spíše rolníkům, kteří v&nbsp;předjitřní temnotě neměli co&nbsp;pohledávat pod širým nebem a&nbsp;byli jistě vděčni za&nbsp;několik posledních chvil spánku. Planetární kličku můžeme pozorovat i&nbsp;u&nbsp;Jupitera.</span></p>
          <p class="chunk" data-nb-ref-number="62" data-nb-words="90" data-nb-chars="613"><span class="idea" data-nb-ref-number="62" id="idea62" data-nb-words="90" data-nb-chars="613">Stejně nepřijatelnou a&nbsp;nepodloženou je&nbsp;domněnka o&nbsp;změně astrologického aspektu Marsu s&nbsp;počátky zpracování železa, jehož rudy barva planety připomíná. V&nbsp;době změny astrologických charakteristik Marsu byla výroba železa ojedinělá a&nbsp;většinou buď utajená nebo alespoň přísně kontrolovaná zákazy vývozu. Zpracování železa z&nbsp;rud (nikoli jen meteoritického) je&nbsp;prokázáno v&nbsp;době před rokem 1000 před n. l. např. u&nbsp;Chetitů, Turanců a&nbsp;Etrusků&nbsp;– avšak změna aspektu Marsu je&nbsp;zjevná i&nbsp;u&nbsp;národů, které nejen samy železo nevyráběly (Egypťané, Babylóňané), ale ani vůbec neznaly (jihoamerické kultury). Domněnka tedy nutně padá.</span></p>
          <p class="chunk" data-nb-ref-number="63" data-nb-words="112" data-nb-chars="811"><span class="idea" data-nb-ref-number="63" id="idea63" data-nb-words="112" data-nb-chars="811">Závěrem kapitoly poznamenejme, že&nbsp;jsou ustavičně nalézány doklady, svědčící pro jisté rozkolísání názoru v&nbsp;období, kdy se&nbsp;nová barva Marsu teprve stávala výraznou a&nbsp;kdy do&nbsp;povědomí lidstva vstupoval Mars jako „rudá planeta“. Příkladem je&nbsp;taoistický názor astrologicko-univerzalistického pojetí vesmíru, státu a&nbsp;lidského života, který odolal i&nbsp;vpádu konfucianismu a&nbsp;přizpůsobil se&nbsp;posléze buddhismu. Taoismus byl v&nbsp;definitivní formě stabilizován asi v&nbsp;6.&nbsp;století před n. l. v&nbsp;dílech filozofa Lao-c‘, lze však předpokládat, že&nbsp;jeho astrologická systematika je&nbsp;nejméně o&nbsp;několik století starší vzhledem ke&nbsp;své až&nbsp;komické propracovanosti, přidělující dokonce jistým souhvězdím a&nbsp;částem oblohy příslušná státní resortní ministerstva, jejichž personální stav byl určován počtem viditelných hvězd v&nbsp;dotyčném souhvězdí.</span></p>
          <p class="chunk" data-nb-ref-number="64" data-nb-words="21" data-nb-chars="149"><span class="idea" data-nb-ref-number="64" id="idea64" data-nb-words="21" data-nb-chars="149">Pro naše úvahy není bez významu taoistická tabulka astrologické systematiky planet, z&nbsp;níž vyjímáme jen rubriky „konkurujících“ planet Venuše a&nbsp;Marsu:</span></p>
        </section>
        <section>
          <p class="chunk" data-nb-ref-number="65" data-nb-words="18" data-nb-chars="72"><span class="idea" data-nb-ref-number="65" id="idea65" data-nb-words="18" data-nb-chars="72">MARS&nbsp;– radost (!)&nbsp;– krev a&nbsp;slezina&nbsp;– srdce&nbsp;– hořkost&nbsp;– oheň&nbsp;– léto&nbsp;– jih</span></p>
          <p class="chunk" data-nb-ref-number="66" data-nb-words="20" data-nb-chars="83"><span class="idea" data-nb-ref-number="66" id="idea66" data-nb-words="20" data-nb-chars="83">VENUŠE&nbsp;– žal (!)&nbsp;– pokožka a&nbsp;vlas&nbsp;– plíce&nbsp;– břitkost (!)&nbsp;– kov (!)&nbsp;– podzim&nbsp;– sever</span></p>
        </section>
        <section>
          <p class="chunk" data-nb-ref-number="67" data-nb-words="32" data-nb-chars="232"><span class="idea" data-nb-ref-number="67" id="idea67" data-nb-words="32" data-nb-chars="232">Porovnáním obou rubrik shledáme, že&nbsp;astrologické aspekty Venuše jsou ještě zřetelně poznamenány jejím nedávno všeobecně uznávaným negativním vlivem i&nbsp;spojením s&nbsp;kovem, zatímco krvavá role Marsu není dosud důsledně dovedena do&nbsp;konce.</span></p>
          <p class="chunk" data-nb-ref-number="68" data-nb-words="44" data-nb-chars="288"><span class="idea" data-nb-ref-number="68" id="idea68" data-nb-words="44" data-nb-chars="288">Tolik tedy o&nbsp;katastrofě, která snad postihla v&nbsp;nedávné době sesterskou planetu Mars a&nbsp;proměnila její rostlinnou (přinejmenším) dekoraci. Teď už&nbsp;nezbývá než čekat, až&nbsp;první člověk vystoupí na&nbsp;povrch Marsu a&nbsp;vrátí se&nbsp;s&nbsp;pokladem nasbíraných vzorků, které naši domněnku potvrdí, nebo vyvrátí.</span></p>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="69" data-nb-words="12" data-nb-chars="68"><span class="idea" data-nb-ref-number="69" id="idea69" data-nb-words="12" data-nb-chars="68"><p>Odkaz k&nbsp;závěru textu kapitoly <em>Formy života ve&nbsp;vesmíru</em>. <em>Pozn. red.</em> <a href="#fnref:1" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tuseni_stinu_026.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>